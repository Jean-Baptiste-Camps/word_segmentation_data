
PATROLOGIAE TOMUS CLI.

B. URBANUS II PAPA.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLI.


B. URBANUS II PAPA.

SAECULI XI AUCTORES INCERTI ANNI ET SCRIPTA . MONUMENTA LITURGICA. MONUMENTA DIPLOMATICA. AD SAECULA IX ET X APPENDICES

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1853


Volume title page
SAECULUM XI

B. URBANI II

PONTIFICIS ROMANI

EPISTOLAE, DIPLOMATA, SERMONES

ACCEDUNT

SAECULI XI AUCTORES INCERTAE AETATIS ET ANONYMI

SEQUUNTUR

AD SAECULA IX ET X APPENDICES AMPLISSIMAE

INTER ALIA COMPLECTENTES

S. MATHILDIS REGINAE



EPISTOLAM INEDITAM

ERUDITISSIMO PHIL. ANT. DETHIERI, PHILOS. DOCTORE ET SOC. ANTIQUIT. THURING-SAXON. SODAL. AB EPIST., COMMENTARIO ILLUSTRATAM NECNON

FORMULARUM VETERUM COLLECTIONEM

Quam nuper ex codicibus mss. adornavit vir cl. Eugenius de Rozièere in gymnasio quod gallice audit ECOLE DES CHARTES professor ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 7 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE 1853


ELENCHUS AUCTORUM ET OPERUM QUI IN HOC TOMO CLI CONTINENTUR.


B. URBANUS II PAPA.
Vita B. Urbani II. 	Col. 9
Epistolae et privilegia. 	283
Sermones. 	561



SAECULI XI AUCTORES ANNI INCERTI ET SCRIPTA . 	583
MONUMENTA LITURGICA. 	807
MONUMENTA DIPLOMATICA. 	1021
APPENDIX AD SAECULUM IX 	1259
APPENDIX AD SAECULUM X. 	1283

(Vide Indicem ad calcem voluminis.)





Main volume text





ANNO DOMINI MXCIX.
B. URBANUS II PAPA.



VITA B. URBANI II AUCTORE DOMNO THEODORICO RUINARTO.
(Ouvrages posthumes de D. Jean Mabillon et de D. Thierri Ruinart, tom. III init.)




[Col. 0009]
MONITUM.

Jam ab anno 1706 haec Urbani papae II Acta prelo parata erant, digna sane quae in lucem ederentur, nisi mors auctoris praematura tam exquisito opere frustrata eruditos fuisset. Aegre fuit, fateor, videre pretiosas illas magni viri reliquias in musaei pulvere cum blattis et tineis conflictantes; praesertim cum ex litteris bene multis cum ad Mabillonium, tum ad auctorem ipsum scriptis, perspectum haberem, opus istud expetitum saepe, exspectatum diu et enixe flagitatum fuisse. Votis tot eruditorum nunc tandem facio satis, nec dubito quin laboriosa haec collectio aliis ejusdem auctoris operibus respondere, eosdemque plausus promereri videatur. Hic certe lector totum Ruinartum inveniet. Idem labor, idem in investigandis veteribus monumentis studium, eadem in dijudicandis sagacitas, eadem in explanandis simulque componendis industria; ut, etiamsi suum codici non praefixisset nomen, ipsa operis ratio nomen indicasset.

Quaenam illum causae impulerint ut Urbani potius quam cujusvis alterius Romani pontificis acta colligeret, conjicere, etiam ipso tacente, non difficile est. Altera ex iis fuisse videtur, quod non solum summus ille pontifex praestantissimi ingenii animique dotibus praeditus B. Petri sedem prae multis et rerum gestarum numero et vitae sanctitate decoravit; sed etiam quod professionis, ut auctor, Benedictinae fuerit: et nativa quadam propensione ferimur in eos qui in eodem vitae instituto versati, de illo praeclare meriti sunt, illique gloriam ac decus addiderunt. Altera sine dubio fuit, quod Urbanus in Remensis Ecclesiae ditione, imo in ipsa fortasse Remorum civitate natales habuerit suos; auctor autem et ipse Remis oriundus, ecquem potius illustrandum elegisset quam concivem, praesertim in suprema Ecclesiae dignitate constitutum?

Hanc autem elucubrationem in tres partes distribuerat. Prima Urbani vitam seu acta describebat; secunda epistolas, diplomata, privilegia, canones aliaque hujusmodi instrumenta complectebatur; in postremam rejecerat varia monumenta ex libris editis aut ex chartariis eruta et pleraque cum antiquis codicibus aut etiam cum autographis collata, quae probationum loco futura erant.

Primam hic integram damus, et ex tertia omnia quae auctor in Actis laudat et daturum se pollicetur Secundam, ne res eaedem iterato editae et ingererent fastidium et nimio sumptu litteratos onerarent, edendam olim reliquimus D. Simoni Mopinot, qui D. Petri Coustant successor Collectionem pontificiarum epistolarum continuandam in se recepit.




[Col. 0009]
BEATI URBANI II PAPAE VITA.



I. Urbani nomen, patria et parentes.
[Col. 0009A]

Nemo est qui ambigat Urbanum papam, hujus nominis secundum, ante pontificatum Odonem, seu, ut alii scribere solent, Oddonem, sive Ottonem aut Othonem, appellatum, et nobili familia in Gallia prodiisse, et in Remensi Ecclesia fuisse educatum; at non ita exploratum est apud auctores quo in loco natus fuerit. Alii nempe eum Remis, aut in aliquo Remensis pagi vico natum volunt (circa ann. 1042), alii vero apud Castellionem, celebre satis supra Maternam oppidum, quod licet haud procul ab urbe Remorum distet, pertinueritque olim, et maxime eo tempore quo in lucem prodiit Urbanus, ad Remensis Ecclesiae dominium, situm est tamen in [Col. 0010A] dioecesi Suessionensi. Certe eum natum Gallum ex oppido Castellionis, quod est super Marnam fluvium in archiepiscopatu Remensi, disertis verbis asserit cardinalis Pandulfus, qui sub Gelasio II Vitas pontificum exaravit. Consentit Albericus in Chronico, et haec communior est auctorum, potissimum recentiorum, sententia: unde cum ex nobili familia Urbanum prodiisse omnes consentiant, visum est nonnullis rem omnino certam esse ac exploratam hunc pontificem e nobili Castellionensium in Campania Gallica dominorum familia oriundum fuisse; id Aubertus Miraeus in Notitia Ecclesiarum Belgii capite 115, et Andreas Chesnius, in Historia singulari domus Castellionensis, ita pro certo habebant [Col. 0011A] ut ipsi in stemmate gentilitio familiae Castellioneae locum dederint, ubi Milonis filius, et Guidonis Manassis ac alterius Milonis frater fuisse dicitur.

At refragatur huic sententiae Albericus, qui licet Urbanum ex oppido Castellionis super Marnam natum fuisse, ut caeteri, scripserit, asseverat tamen, ex Hugone et Guidone auctoribus quos laudat, eum fuisse filium domini de Lageri. Tum de ejusdem cognatione subdit: Habuit (idem Urbanus) alium fratrem Rodulfum, patrem Gerardi, cujus filius alter Gerardus genuit Odonem patrem Egidii de Lageri monachi Remensis, cujus soror Hersendis fuit mater Baldulsei, seu, ut habet codex ms., Balduini monachi Igniaci. Certe in Necrologio monasterii Molismensis in Campania Nonis Junii memorantur Heucherius [Col. 0011B] seu Eucherius, et Isabellis uxor ejus, pater et mater domini papae Urbani, quorum, ut ibi habetur, anniversarium debemus facere solemniter. Et in eodem Necronologio die III Kalendas Augusti, Urbanus dicitur fuisse ejusdem loci congregationis, id est precum et aliorum piorum operum particeps; sed sive Eucherius ille, Lageriaci, qui vicus est Remensis dioecesis, dominus, sive Milo Castellionis toparcha Urbani pater fuerit, ipsum Remensis provinciae alumnum fuisse fatendum est. Imo cum Lageriacum cujus domini, ut infra dicemus, fortasse ex Castellionensibus orti erant, haud procul ab urbe Remorum distet, et ipsum Castellionis castrum, licet extra dioecesim situm, ad Remensem tamen Ecclesiam pertinuerit, ejusque clientes erant et vicedomini [Col. 0011C] Castellionenses toparchae, utrique Remis ut plurimum morabantur, ob id potissimum quod essent Remensis Ecclesiae milites; atque adeo ex alterutris Urbanus in ipsa Remorum civitate nasci potuit. Id certe innuit Ordericus Vitalis libro VIII Historiae ecclesiasticae, ubi eum civem Remensem diserte appellat. Odo, inquit, natione Gallus, nobilitate et mansuetudine clarus, civis Remensis, etc.

Neque hoc ab eo auctore temere dictum fuisse aliquis putet. Nam praeterquam quod Ordericus prae caeteris scriptoribus accuratus et diligens est, id ipsum a Joanne magistro suo, Remis nato, discere potuerat, illarum rerum probe instructo, utpote qui ex scholastico Remensis Ecclesiae, in qua cum [Col. 0011D] ipso Odone haud dubio fuerat educatus, factus Uticensis monachus, ejus monasterii scholas tempore Orderici regebat. Haud multum ab ea opinione recedit Guibertus Novigenti abbas, et ipse accuratus auctor, tempore et loco proximus, qui Urbanum ex Francia claro ex germine oriundum ex territorio et clero Remensi, post multos gradus ad summi denique pontificatus apicem pertigisse scribit. Ex his autem patet quam late accipienda sint Guidonis abbatis verba, qui tomo I Bibliothecae Labbeanae, in historia abbatum sancti Germani Antisiodorensis cap. 8 scripsit: Urbanum in Antisiodorensis civitatis confinio natum et educatum fuisse. Et quidem magna esse non debet ea in re ejus scriptoris auctoritas, qui saeculo XIII exeunte vivebat. At multo magis a vero [Col. 0012A] deviavit alius earumdem partium, nuperus auctor (G. VIOLE) in Vita sancti Germani Antisiodorensis, qui ex nescio quibus falsis, aut male intellectis monumentis scripsit Urbani majores monasterii Regniacensis in dioecesi Antisiodorensi conditores fuisse. Id quippe vel ex hoc solo rejici debet, quod Regniacense monasterium ordinis Cisterciensis longe post Urbani obitum exstructum fuerit. Denique non immorari juvat in refellendis iis qui Odonem, Urbani in Ostiensi episcopatu successorem, ejus fuisse nepotem dixerunt, cum id nullo argumento, praeter nominis similitudinem, probent. Certe id non habet Baldricus, qui hunc Odonem in carminibus tomo IV Chesnii Historic. Franc. laudat quod commune cum Urbano Odonis nomen habuerit, eamdem monachi [Col. 0012B] vitam fuerit professus, eamdem sedem obtinuerit, eamdem denique dignitatem (istum nempe futurum papam praedicebat) habiturus sit, non omissurus consanguineitatem, si aliqua inter illos intercessisset. Neque etiam id habet Guibertus lib II De sacra expeditione, ubi alterius hujus Odonis meminit.

Porro Urbani parentes, quicunque demum illi fuerint, domini erant vici Bainsonensis, ad radices montis in quo situm est Castellionis oppidum positi. Unde quis forte non immerito suspicabitur eos etsi Lageriaci vici dominos, ex stirpe tamen Castellionensium toparcharum, ut mox dicebam prodiisse: cum non modo Bainsonium, sed et Lageriacum quoque haud procul a Castellionensi oppido distent, et Urbanus passim, auctorum tam veterum quam [Col. 0012C] recentiorum consensu, Castellionensis dictus fuerit. Quod vero Bainsonium ad Urbani parentes pertinuerit, ille ipse testatur in diplomate pro ejus loci prioratu, quem suorum parentum facultatibus dotatum fuisse asserit. Etenim hunc locum, quem Theobaldus Suessionum episcopus primum suae Ecclesiae attribuerat, ac postmodum agente altero Theobaldo, comite palatino Trecensi, ut refert Chesnius, monasterio Coinciacensi sub viginti solidorum annuo censu canonicis Suessionensis Ecclesiae persolvendo subjecerat, Cluniacensibus confirmavit pontifex, non modo auctoritate, qua pollebat, apostolica; verum etiam ob id, quod hic census cum patris sui consensu institutus fuisset, et locus ille [Col. 0012D] eum ex parentum jure contingeret. Bainsonensis autem prioratus hodieque subsistit, in catalogo generali beneficiorum ordinis Cluniacensis Sancti Petri de Buissono appellatus, dioecesis Suessionensis in Bria, seu potius in Campania, prope Castellionem supra Matronam.



II. Urbanus Remis educatus sub S. Brunone.

Odonem in Remensi Ecclesia, quae tunc erat magnorum virorum in Galliis seminarium, educatum fuisse omnes uno ore fatentur; et quidem sub Brunone magistro, cujus fama illis temporibus per totam Europam celebris erat, postea tamen multo illustrior futura, cum primus ordinis Carthusianorum institutor et parens factus est. Certe Odonem fuisse Brunonis discipulum auctores vulgati passim tradunt, neque [Col. 0013A] id quisquam jure inficiari potest, cum aeque certum sit, nemine dissentiente, et Brunonem tunc temporis Remensis Ecclesiae scholis praefuisse, et Urbanum a teneris in eadem Ecclesia fuisse enutritum. Utrumque diserte affirmat vetus auctor libelli De institutionibus Carthusianorum, a Labbeo tomo I Bibliothecae novae ex vetusto codice Remigiano editus; qui etiam addit Brunonem Romam adiisse cogente Urbano, cujus quondam praeceptor fuerat. Et quidem hic libellus habetur in codice ms. Carthusiae Portarum, quadraginta circiter annis post Brunonis obitum exarato.

His opponet fortasse non nemo eorum opinionem qui Brunonem quinquagenarium obiisse dicunt anno 1101. Si enim semel id admittatur, cum Urbanus [Col. 0013B] anno sui pontificatus duodecimo obierit, et quidem ante Brunonem, dicendus erit ipso Brunone aetate provectior, aut saltem aequalis ei fuisse, ac proinde non potuisse sub ejus magisterio educari; at id falsum esse manifestis argumentis facile demonstrabo.

Verum, priusquam de Brunonis aetate aliquid statuamus, duo praemittenda sunt. Primo, scriptores ferme omnes sive antiquos, sive recentiores, unanimi consensu Brunonem Urbani magistrum appellasse. Secundo, nonnullos alios e Brunonis discipulis ad episcopatum, Urbano adhuc vivente, evectos fuisse, quod proinde aeque Urbano ac istis contingere potuit. Sane certum est de Odone Burgundiae ducis fratre ac principe e regia Francorum stirpe, qui [Col. 0013C] licet litteras, ut ipsemet testatus est, sub Brunone Remis didicisset, anno tamen 1085, monente Viguerio, Lingonensis episcopus factus est, proindeque triennio antequam Urbanus thronum apostolicum conscenderet. Similiter Lambertus Pultariensis, et Petrus S. Joannis Vinearum apud Suessiones abbates, qui etiam Brunonis magisterio, ut ipsi dicunt in rotulis post mortem sancti viri transmissis, adoleverant, has dignitates, vivente adhuc Urbano, obtinuerunt. Cum itaque haec omnino de illis certa sint, non video qua ratione negarentur de Urbano, quem ex veterum auctorum testimonio constat factum pontificem, cum aetate mediocris esset, et ea adhuc florente mortem obiisse.

[Col. 0013D] Jam vero si de Brunonis aetate inquiramus, vix dubitari potest quin vitam ultra quinquaginta annos produxerit. Quod ut evincatur, primo statuendum est tempus quo Remis docere desiit. Certe ex Gregorii VII litteris, et ex Guiberto Novigenti abbate, colligi posse videtur Brunonem Remensis scholae praefecturam dimisisse occasione turbarum quas in ea Ecclesia Manasses archiepiscopus excitaverat, proindeque anno circiter 1076, aut sequenti. Et quidem, initio anni 1078, Godefridus cancellarius, Brunonis in scholis regendis et in cancellarii dignitate successor, subscripsit concilio Suessionensi in causa ecclesiae Sancti Quintini. At, si Bruno anno 1101 quinquagenarius, ut volunt adversarii, e vita excessisset, anno 1076 aut sequente, quo scholae [Col. 0014A] Remensis curam dimisit, vix annum attigisset aetatis suae vigesimum quintum, aut certe vigesimum sextum. Certum quippe est eum rexisse multis annis scholas Remenses; quod nonnisi ad quindecim aut duodecim annos extendi potest, et sic celeberrimarum harum scholarum praefecturam suscepisset anno aetatis suae circiter duodecimo, aut ad summum quinto decimo: quod nemo sanae mentis, ut quidem mihi videtur, dixerit. Brunonem vero diu Remensibus scholis praefuisse disertis verbis affirmant inter alios ejus laudatores, in rotulis post ejus mortem ad varia loca transmissis, Noliensis monasterii canonici regulares, qui visa schedula quae Brunonis incomparabilis philosophi obitum patefecit ingemuere ob tanti viri occasum, qui dudum Ecclesiae sedis Remensium [Col. 0014B] summus didascalus . . . et columna totius metropolis diu exstiterat. Noliensibus consentiunt caeteri Ecclesiarum et monasteriorum conventus in similibus rotulis, ubi eum variis honorum titulis condecorant. Hunc gemmam sophiae appellant canonici Sanctae Mariae Blesensis; lucem ecclesiarum monachi Bellovacenses Sancti Luciani; clarissimum sophistam Miciacenses Sancti Maximini; doctorem doctorum Bernacenses; magistrorum decus, remigium turbae Remensis Parisienses Sanctae Mariae majoris ecclesiae canonici; hunc doctrinae praebuisse undam gentibus et cleris, aiunt Sancti Gervasii Valesienses; cunctos superasse toto in orbe magistros, Sancti Timothei Remenses; ejus doctrina tot factos esse sapientes quot mens nescit Sanctae Mariae Spulingenses; et monachi [Col. 0014C] Sancti Nicolai Andegavensis ejus doctrinam toto fulgere in orbe, unde ejus sequaces esse optant canonici cathedralis ecclesiae Sanctae Crucis Aurelianensis. Nimius essem in caeteris elogiis ejus recensendis. At omittere non licet canonicorum Andegavensis Ecclesiae cathedralis sancti Mauricii testimonium, quo Brunonem asserunt magistrum fuisse non puerorum, aut minorum clericorum, sed virorum gravium et jam doctorum, qui sub eo divina, id est, theologiam addiscebant. Quod sane arguit eum jam tunc maturae aetatis fuisse cum Remis ante suum secessum doceret. En aliquot eorum versus.

Ejus et eximia celebratur ubique sophia,
[Col. 0014D] Plusquam Maronis laudatur lingua Brunonis,
Gloria Platonis vilescit laude Brunonis.
Hic praecellebat doctoribus, hic faciebat
Summos doctores, non instituendo minores:
Doctor doctorum fuit hic, non clericulorum.
Nam nec honestas verborum, nec gravitates
Sumpsit Brunonis nisi vir magnae rationis.
Nuntiat egregiam divina docendo sophiam.
Hinc in Chronico Malleacensi Bruno perfectus philosophus ab Adhemaro appellatur; quem inter alios non Berengarius, ut quidam male intelligunt, sed Fulbertus Carnotensis, anno 1028 defunctus, philosophiae suae haeredem reliquerat.

Jam vero quis dixerit tantum virum, quem omnes ferme Galliarum, Angliae et Italiae Ecclesiae veluti [Col. 0015A] celeberrimum scientiarum magistrum certatim commendarunt, has laudes annos viginti aut paulo plus aut minus natum promeruisse? Quis inquam, sibi in animum induxerit Brunonem ea aetate diu scholas adeo celebres cum tanta eruditionis et doctrinae fama rexisse, ut post viginti secessionis annos mors ejus tanquam omnium doctorum magistri a plerisque orbis Christiani Ecclesiis celebrioribus deplorata fuerit. Denique, si visiones in nostrae causae subsidium adducere liceat, Bruno senex erat, proindeque quadraginta quinque aut etiam quinquaginta annis major, cum in Calabria moraretur. Etenim Rogerius comes, ut ipse in vulgata ea de re charta narrat, cum Capuam obsideret a sene reverendi vultus, qui ei venerabilis Pater Bruno esse videbatur, monitus [Col. 0015B] fuit ut ab insidiis Sergii cujusdam proditoris caveret. Ex quibus omnibus facile colligitur nihil omnino impedire quominus admittatur Brunonem Urbani, cum in Remensi schola litteris vacaret, magistrum fuisse, idque anno saeculi undecimi circiter sexagesimo. Unde rerum series sic ordinari potest: Gervasius anno 1055 thronum Remensem adeptus, paulo post Brunonem, jam antea, ut Manasses affirmavit in sua apologia, canonicus Coloniensis Ecclesiae Sancti Chuniberti, Remos advocavit, eique collata cancellarii, dignitate suae Ecclesiae scholarum curare demandavit; enutriebatur tunc inter alios nobiles ejus aetatis clericos Odo noster, quem si anno 1060 octavum decimum circiter aetatis suae annum attigisse admittamus, quod sane pene certum videtur; [Col. 0015C] nihil omnino obstabit quominus eo tempore sub Brunonis disciplina enutritus, et postea variis dignitatibus decursis, pontificatum Romanum adeptus fuerit anno 1088 aetatis suae anno circiter 46 modica aetate, et tandem anno 1099 decesserit, annum agens 57, adhuc florens et vegetus. Haec forte paulo fusius quam oportebat tractata sunt; sed id exegit Brunonis simul et Odonis seu Urbani causa, cum honorificum sit Brunoni tantum habuisse discipulum, et Odoni sub tam sancti viri disciplina educatum fuisse. Quantum vero sub celebri illo magistro in litterarum studiis et exercitiis virtutum profecerit Odo, pauca quae ex ejus scriptis supersunt, ac reliqua illius vitae praeclara gesta, quae suis locis exponemus, satis abundeque testantur.



III. Urbanus an Remensis canonicus et archidiaconus. Ejus amor in Ecclesiam Remensem.
[Col. 0015D]

Urbanum non solum in Remensis Ecclesie gremio enutritum fuisse, sed etiam in nobili ejus Ecclesiae canonicorum collegio locum obtinuisse varii auctores passim tradunt. Cum vero illa Ecclesia caeteras non dignitate solum, sed etiam morum sanctitatae et vitae communis observatione tunc antecelleret, ejus canonici dicti sunt a nonnullis regulares. Atque inde nata est posteriorum quorumdam auctorum opinio, qui Urbanum olim canonicum regularem fuisse scripserunt, et quidem Lateranensis congregationis, ut alii addidere; adeo proclivis est a praeconceptis opinionibus ad errorem gradus. Sed his immorari non vacat.

[Col. 0016A] Vero similius est, quod scripsit Albericus in Chronico, Urbanum Ecclesiae Remensis archidiaconum fuisse. Is enim ipse est Odo, si non fallit catalogus archidiaconorum Remensium a Marloto tomo I Metropolis Remensis editus, qui anno 1070 hanc dignitatem obtinebat Cave tamen ne illum confundas cum alio ejusdem nominis archidiacono Remensi, qui variis chartis sub Widone et Gervasio archipraesulibus inter alios subscripsisse memoratur. Cum enim iste hanc dignitatem anno 1052 obtineret, ut patet ex Widonis archiepiscopi charta, quam Marlotus tomo II retulit, alius necessario dicendus est fuisse a nostro Odone, qui anno 1088 cum adhuc modicae aetatis esset, ut loquitur Ordericus Vitalis, pontifex est renuntiatus. Certe Odonis nomen communius [Col. 0016B] tunc temporis erat, ut quis inficiari velit, duos ejus nominis archidiaconos eo saeculo esse potuisse in Remensi Ecclesia. Si quis vero id perneget, proferemus in testimonium ejusdem Ecclesiae Necrologium vetus, in quo die quinta Februarii memoratus obitus Odonis archidiaconi; diversi procul dubio a nostro qui, mense Julio desinente, pontifex Romanus e vita recessit.

Porro Remensem Ecclesiam semper coluit ac fovit Urbanus etiam post adeptum pontificatum, quod ex variis ejus epistolis, quas suo ordine proferemus, patebit. Ejus quippe et illius archiepiscoporum praerogativas insigni diplomate asseruit; et altero confirmavit ejusdem Ecclesiae canonicorum privilegia, dum monachos Remigianos adversus Ingelramnum [Col. 0016C] Lauduni episcopum tuitus est, ut nihil dicam de Basolianis monachis, quos ab advocati saecularis jugo liberavit. Mirum est autem quantum desudaverit pius pontifex in restituenda episcopali Atrebatum sede, quae a trecentis ferme annis proprio episcopo caruerat, quod se ideo fecisse passim testatur, ut Remorum metropolim in antiquam suam dignitatem restitueret. Urbanus quippe, ut Hermannus habet in Historia restaurationis Sancti Martini Tornacensis, Spicilegii Acheriani tomo XII: quoniam in Ecclesia Remensi educatus fuerat, valde eam super alias diligebat; et ut antiquam ei dignitatem duodecim episcoporum reddere posset, non parum laborabat. Etenim praeter Atrebatensem, tentaverat etiam Tornacensem Ecclesiam a Noviomensis [Col. 0016D] episcopi subjectione liberare. At quod ipse ob ingruentes difficultates efficere non potuit, ab Eugenio III post aliquot annos, agente sancto Bernardo, praestitum est. Erat autem antiqua Remensis provinciae in Galliis praerogativa, ut duodecim episcopalibus sedibus gaudens, judicia canonica in proprio sinu, absque alienarum provinciarum ope absolvere posset. Caeterum cum periclitanti Ecclesiae Remensi post Raynaldi archiepiscopi obitum subvenire voluisset Ivo Carnotensium antistes, Urbani opem imploravit epistola 116, in qua ei hanc Ecclesiam non solum quod regni haberet diadema, et caeteris pene Ecclesiis Gallicanis exemplum [Col. 0017A] ruinae vel resurrectionis existeret, commendavit; sed etiam quod illa aliquando ejus mater fuisset. Remensem, inquit, metropolim, aliquando matrem vestram, etc., vestris consolationibus refoveri postulamus. Et quidem cassa non fuit Ivonis expostulatio, ut patet ex variis litteris, quas pontifex ea occasione conscripsit, in quibus sincerum erga hanc Ecclesiam animi sui affectum verbis tenerrimis explicat, et affectibus comprobavit. Insignis est prae caeteris ea de re locus in epistola ad clerum, ordinem, milites et plebem Remis existentes, ubi sic eos alloquitur: Affectionis nostrae viscera, filii in Christo charissimi, angustata sunt, quia vos pastoris sollicitudine . . . . . novimus destitutos. Sed in tribulatione hac per omnipotentis Dei gratiam charitatis nostrae praecordia [Col. 0017B] dilatantur, quia vos, etc., ampliori devotione congratulamur.



IV, V. Urbanus cogitat de secessu e saeculo. Fit monachus Cluniaci. Romam a Gregorio VII accersitur. Qua occasione.

Non itaque immerito applaudebat sibi de tanto alumno Remensis Ecclesia; sed ille majora charismata aemulatus ad vitam perfectiorem anhelabat; nec dubium quin ea in re Brunonis consiliis et adhortationibus plurimum adjutus et confirmatus fuerit. Nam Bruno, ut ex ejus epistola, quam multo postea in Calabria positus ad Radulphum praepositum scripsit, patet, saepius cum aliis Remensis Ecclesiae primoribus, e quorum numero sane Odo utpote archidiaconus erat, de contemptu mundi, et de [Col. 0017C] alterius vitae gaudiis colloquia miscere solebat, quibus invicem ad saeculi fugam animabantur. Caeteros autem praecessisse videtur Odo. Nam aliquot annis, antequam Bruno Carthusiensis ordinis fundamenta poneret, ipse, abjectis saecularibus pompis et curis, in coenobium Cluniacense secessit. Ibi ab Hugone abbate sanctissimo veste monastica donatus est, cujus ideo se filium et alumnum appellat in epistola quam ad eum paulo post suam ad pontificatum assumptionem scripsit. Quo vero id anno contigerit incertum est. At, si Odo fuerit Remensis ille archidiaconus, ut verisimile est, quem ex catalogo Marloti supra laudavimus, Remis adhuc versabatur anno 1070; quippe qui hoc anno subscripserit [Col. 0017D] donationi factae Ecclesiae Ruminiacensi, uti videre est apud eumdem Marlotum. Haud tamen diu postea differri potest ejus conversio, si verum sit quod ex Cluniacensi Chartario colligi posse videtur, eum anno circiter 1076, jam priorem Cluniaci exstitisse. Et quidem hoc ipso anno duo alii archidiaconi, nunquam autem plures in Ecclesia Remensi fuerunt, Guido videlicet et Garinus, donationi Manassis archiepiscopi factae sancti Basoli monasterio subscripsisse cum Brunone cancellario, memorantur.

Odo Cluniaci constitutus institutorem in vita monastica habuit Petrum, qui postmodum Cavensis in Italia abbas et Policastri episcopus fuit, si credamus vetusto auctori qui dedicationis ecclesiae Cavensis historiam conscripsit. Is enim Urbanum [Col. 0018A] ejusdem Petri discipulum passim appellat, eumque ob id potissimum laudat, quod etiam pontifex factus hunc ipsum Petrum veluti magistrum suum semper reveritus fuerit. Consentiunt vetera alia, maxime domestica, monumenta Cavensis monasterii apud Ughellum. At nihil ea de re habet Venusinus abbas anonymus, qui Petri et aliorum primorum ejusdem loci abbatum Vitas paulo post illud tempus conscripsit. Exstat tamen ejusdem Petri alia Vita, quam ex eodem ms. Romano penes nos habemus, in qua Urbanus Petri condiscipulus olim fuisse dicitur, atque itineris ejus cum e Gallia Cavam rediit comes. Certe utrumque simul apud Cluniacum vixisse vix quisquam inficiari potest, et ipse abbas Venusinus testatur Petrum, cum moraretur Cluniaci, [Col. 0018B] varia simul ibi officia exercuisse. Ut ut sit, ipse Urbanus non modo se filium et alumnum beati Hugonis appellavit, uti jam ex ejus epistola observavimus, verum etiam disertis verbis profitetur se ab eo ipso in monastica disciplina institutum fuisse. En ejus verba ex privilegio quod eidem Hugoni et monasterio Cluniacensi primo pontificatus sui anno concessit. Est, inquit, praeterea quod nos tibi non minus, tuoque monasterio faciat debitores, quoniam per te monasticae religionis rudimenta suscepi, in tuo coenobio per secundam S. Spiritus gratiam sum renatus.

Verum oculatior erat S. Hugo quam ut tantam lucernam sub modio delitescere diu sineret. Quare illum Cluniaci priorem instituit (circa an. 1076). Ea [Col. 0018C] dignitate se aliquando potitum fuisse ipse Urbanus palam professus est in sermone quem habuit in dedicatione majoris altaris ejusdem loci, uti infra videbimus. Id vero non multum post ejus conversionem factum fuisse testatur Guibertus libro II Historiae Jerosolymitanae, his verbis: Is Cluniacus factus ex clerico monachus . . . . non multo post rexit officium prioratus, ut scilicet abbati suo Hugoni, variis negotiis occupato, adjumento esset. Quid autem hac in dignitate constitutus praestiterit, ignotum nobis est, nisi quod nonnullis chartis subscripsisse inveniatur. Praesens erat apud Avalonem, quando Hugo Burgundionum dux ecclesiam Sanctae Mariae illius castri Cluniaco subjecit. Ibi enim ipse Odo prior [Col. 0018D] Cluniaci eumdem Hugonem cum fratribus ejus, Odone, et Roberto tunc clerico, atque Widone comite Matisconensi, aliisque Burgundiae proceribus, qui huc convenerant, in fratrum Cluniacensium societatem admisit, ut scilicet in orationibus et eleemosynis, vel etiam caeteris jam dicti loci benefactis a modo participes existerent. Habitus est hic conventus XI Kalendas Martii anno 1078; quod probat praeter nostrum exemplar indictio I ibi apposita, quamvis ad annum praecedentem in Spicilegii Acheriani tomo VI, eadem donatio referatur. Coram eodem Odone priore Bernardus quidam in capitulo dimisit ea quae Cluniacensi monasterio rapuerat e bonis quae frater ejus Tosceranus ad conversionem veniens contulerat, ut narratur in chartis 146 et 605 [Col. 0019A] earum quae sub sancto Hugone factae sunt; idem Odo prior memoratur in charta 321.

Quanti autem meriti fuerit, inde colligere possumus quod, cum Gregorius VII, qui tunc Romanae Ecclesiae, difficillimis temporibus, praeerat, ab Hugone abbate aliquot e suis monachis viros scientia et virtute praestantes petiisset, quos in maximis, quae tunc urgebant, Ecclesiae negotiis adjutores posset adhibere, inter alios primus, Hermanno teste, electus fuerit Odo, qui his in angustiis pontifici praesto esset (an. 1078). Sic enim ille in Historia restaurationis Sancti Martini Tornacensis jam laudata: Tempore domni Hugonis Cluniacensis abbatis, contigit ut quidam Remensis Ecclesiae canonicus, magnae probitatis vir, nomine Odo, vitam saecularem relinqueret, [Col. 0019B] et in eadem Cluniacensi Ecclesia monachus fieret. Cumque ibi per aliquot annos religiosissime vixisset, et domnus papa Gregorius VII eidem domno Hugoni abbati mandasset ut sibi aliquos de monachis suis viros sapientes transmitteret, quos competenter episcopos ordinare posset, domnus Hugo ei inter caeteros praefatum Odonem transmisit, quem papa urbi Ostiensi episcopum consecravit. Guibertus etiam proficiente merito, Odonem civitati Ostiae Gregorii VII papae jussu destinatum fuisse tradit. Quibus auctoribus consentiens Ordericus Vitalis libro IV Historiae ecclesiasticae, addit alios quoque Cluniacenses monachos Odoni socios datos fuisse, a pontifice animo gratanti susceptos, Odonemque prae caeteris in consiliarium electum fuisse: Poscenti, inquit, papae Hugo [Col. 0019C] Cluniacensis abbas Odonem praefati, Cluniacensis, monasterii priorem, qui Remensis Ecclesiae monachus fuerat, cum aliis idoneis coenobitis Romam transmisit. Quos papa velut a Deo sibi missos adjutores ovanter suscepit. Odonem nempe praecipuum sibi consiliarium elegit, et Ostiensi Ecclesiae pontificem constituit. Haec Ordericus ad annum 1078, ubi occasione electionis Gregorii VII ad pontificatum, multa in unum congessit, quae, illo sedente, variis temporibus contigerunt. Odonem vero ante annum 1078 Romam non adiisse plusquam probabile est ex donatione Hugonis Burgundiae ducis superius laudata, quam hoc ipso anno factam fuisse diximus, cum adhuc Odo prior esset monasterii Cluniacensis: nisi forte dicatur Odonem primo ante illud tempus a Gregorio [Col. 0019D] Romam accersitum, deinde in Gallias rediisse, unde postea anno 1078 iterum in Italiam profectus fuerit, Ostiensem episcopatum accepturus. Certe Petrus Cavensis quicum Odo in Italiam accessisse dicitur, si alteri ejus Vitae scriptori credamus, ab Hildebrando nondum pontifice revocatus fuerat. At nulla videtur esse hujus duplicis itineris admittendi necessitas; Odonis vero cum ejus sociis in Italiam accersendi occasio haec videtur fuisse, mors scilicet Geraldi Ostiensis episcopi, cui anno, ut scribit Bertoldus, 1077 defuncto, Henricus Augustus factiosum quemdam hominem Joannem nomine substituerat. Verebatur enim Gregorius, ne, si schismatici eo modo invaderent plures Ecclesias, res Catholicorum in [Col. 0020A] pejus abirent. Quare operae pretium esse censuit vigilantissimus pontifex ut aliquos secum praesto haberet viros morum sanctitate ac sapientiae fama illustres, quos pro opportunitate, ut habet Hermannus, praeficeret Ecclesiis viduatis. Electi ad hoc sunt inter alios Odo noster, et Petrus qui ante aliquot annos e Cavensi prope Salvinum monasterio Cluniacum transmigraverat: vir adeo industrius, ut ibi septem, et, ut alii dicunt, etiam plura officia simul Cluniaci exercuerit.



VI. An Cavae moratus sit Urbanus.

Hos in Italiam appulsos, post salutatum pontificem, Cavam divertisse vix dubitari potest, cum eos ibi aliquandiu simul vixisse disertis verbis affirmet vetus auctor Historiae dedicationis ejusdem loci: [Col. 0020B] nec sane alio titulo potuerit Urbanus, ut mihi videtur, inter viros illustres istius monasterii, ut passim fit, recenseri. Fateor equidem abbatem Venusinum, qui in Vita sancti Petri eumdem Petrum e Gallia, permittente Hugone, Cavam reversum fuisse scribit, nihil prorsus habere de Odone, aut ejus sociis a Gregorio expetitis: at illius silentio praeponderant auctor laudatus Historiae dedicationis Cavensis, alter Vitae sancti Petri scriptor, et alia monumenta Cavensia. Deinde cum certum sit utrumque, sive simul, sive seorsim, his temporibus e Galliis in Italiam transmigrasse, verisimile est eosdem, si quidem uterque non statim atque huc advenerunt, ad infulas pontificales sunt assumpti, aliquod temporis intervallum in aliquo monasterio [Col. 0020C] exegisse; et quidem potius in Cavensi, quam in alio quocunque, quod illud Cluniacensi ordini addictum esset; quodque ibi Petrus, cujus Odo saltem amicus erat, et apud Cluniacum vitae monasticae socius vitam monasticam professus fuisset. Fabulantur nonnulli, iique nescio quibus decepti scriptoribus, Urbanum Romae primum in Lateranensi monasterio canonicam vitam amplexum, arctioris deinde vitae studio in Cavense secessisse; hinc transmigrasse Cluniacum, ibique sub Odilone aut Hugone vixisse cum Hildebrando, qui tum et ipse Cluniaci monachus erat; ab eodem postea, simul atque is Romanus pontifex creatus est, Romam accersitum cardinalisque dignitate atque Ostiensis episcopatu [Col. 0020D] ornatum fuisse. Sed haec omnia merae nugae sunt, quibus refellendis immorari piget.



VII. Urbanus fit episcopus Ostiensis.

Non diu licuit Odoni aut Petro in Cavensi solitudine commorari. Nam Gregorius hoc ipso, quo in Italiam advenerant, anno 1078, post exturbatum, ut testatur Ughellus in Italia sacra, Joannem schismaticum, Odonem episcopum Ostiensem creavit; Petrus vero non multo post suum, ut narrat secundus ejus Vitae auctor, e Cluniaco reditum, Policastrensis episcopus ordinatus est. Neque nos movere debet utriusque Vitae S. Petri auctoritas, ubi Petrus non solum a clero et populo, sed etiam a Gisulfo Salernitano principe Policastrensis urbis episcopus postulatus esse dicitur. Nam Gisulfus jam ab anno [Col. 0021A] 1075 Salernitano principatu spoliatus a Roberto Guiscardo fuerat, ut scribit anonymus Casinensis in Chronico, atque hoc ipso anno Romam ad Gregorium confugerat. Quid ergo ad electionem Petri, si facta fuisset anno 1078, princeps ille exutus conducere potuit? Nisi forte apud Gregorium intercesserit, ut Petrus, quem virum bonum et sanctum probe noverat, in Policastrensi solio collocaretur. Atque hoc modo facile conciliatur uterque Vitae Petri scriptor cum aliis historicis. Nam Gisulfi etiam e patria pulsi multum intererat ut aliquis sibi notus hanc dignitatem obtineret. Certe Petrus non multo post suum e Cluniaco reditum, ut habet secundae Vitae auctor, Policastrensis episcopus factus est. Qua in dignitate cum parum temporis expendisset, [Col. 0021B] in monasterium Cavense reversus, statim Leoni abbati paulo ante ejus mortem, ut ex utroque Vitae auctore constat, substitutus est. Leo autem, uti ex Kalendario Cavensi et Chronico brevi ad cyclos paschales certum videtur, obiit mense Julio anni 1079: quae omnia cum intra unius anni et aliquot mensium spatium facile contingere potuerint, nostro calculo optime concordant. His non admodum consentit bulla quam Urbanus in Cavensium favorem dedit. Verum in hac bulla complura, quae variis temporibus evenerunt, simul in unum congesta sunt. Deinde multis interpolationibus, ut legenti patet, deformata est; neque etiam in variis exemplaribus sibi constat, ita ut multa in uno occurrant quae in altero exemplo desiderantur.

[Col. 0021C] Si tamen certum cuipiam videatur Petrum ante Gisulfi fugam creatum episcopum fuisse, ut certe innuit uterque Vitae auctor, dicendum erit Petrum multo ante Odonem in Italiam fuisse reversum, quem nonnisi post aliquot annos Odo subsecutus Cavam convenerit; errasseque secundum Vitae auctorem qui illud iter quod hi viri sancti seorsim confecerant, simul ab iis susceptum fuisse crediderit.



VIII. Fit papae consiliarius.

Quid vero Odo factus Ostiensis episcopus primis episcopatus sui annis fecerit, nusquam legitur apud auctores antiquos; at eum tunc Gregorio magnis negotiis pene obruto semper praesto fuisse haud dubium [Col. 0021D] est. Certe huc revocari potest Orderici locus, jam a nobis supra laudatus, in quo Gregorius dicitur sibi Odonem praecipuum consiliarium elegisse. Qui reipsa toto sui episcopatus primo quadriennio semper pontificis lateri adhaesit, ut eum suis consiliis, suaque opera adjuvaret. Id innuit Benno pseudocardinalis et Gregorii atque Romanae Ecclesiae hostis infensissimus, qui Odonem Gregorii pedisequum appellare solet. Idem ipse auctor narrat in Vita Gregorii VII Odonem nostrum et Cunonem, fervente quaestione de eucharistia contra Berengarium in concilio Romano anni 1079, missos a Gregorio fuisse ad Sanctam Anastasiam, ut ibi cum Suppone ejusdem Ecclesiae archipresbytero, jejunio et orationibus operam dantes tribus diebus, recitatis totidem [Col. 0022A] psalteriis, ac missis celebratis, a Deo audire mererentur, ut olim sancto Gregorio simili occasione contigerat, quid de eucharistiae fide sentiendum esset.



IX. De Wiberto antipapa.

Certe difficillima erant tunc tempora ob graves discordias quae inter sacerdotium et imperium tum maxime vigebant (an. 1080), quasque ferme insanabiles reddiderat Henricus Germaniae rex electione Guiberti hominis facinorosi, quem jam a triennio sede Ravennensi extrusum, hoc anno in pseudopontificem renuntiari curavit, ut hanc larvam Gregorio legitimo pontifici opponeret. Id factum est apud Brixinam Norici urbem in conciliabulo triginta episcoporum schismaticorum anno 1080, [Col. 0022B] septimo Kalend s Julii, ut videre est apud auctores passim vulgatos.



X. Urbanus scribit Simonis epitaphium

Anno 1082 Romae adhuc morabatur Odo, si verum sit eum Simonis e Crispeiensi comite tunc Jurensis monachi, eo anno, ut notat Albericus, defuncti, epitaphium scripsisse; nec mirum est hunc honorem Simoni fuisse delatum, cui locus inter apostolicos tumulos in Vaticana basilica concessus fuit, non solum ob eximiam ejus generis nobilitatem, sed, et id maxime, ob ingentia merita in Ecclesiam Romanam, cui tuendae a Gregorio in Italiam accersitus fuerat, uti narratur in ejus Vita, Saeculo V, parte II Act. SS. ordinis Benedictini.



XI. Wiberto in Vaticana basilica intronizato, concilium indicitur. Odo ab Henrico capitur.
[Col. 0022C]

Ecclesiae calamitates novo facinore auxit Henricus Augustus, anno 1083, cum post tentatam frustra superioribus annis urbem Romam, una ejus parte hoc anno potitus, captaque Leonina urbe, Guibertum suum in sancti Petri basilica sub falso Clementis III nomine pontificem proclamari curavit; quem non Ostiensis et Albanensis seu Portuensis antistites, ad quos id muneris juxta privilegium eorum sedibus a SS. Patribus concessum, ut ait Bertoldus, pertinebat, sed Mutinensis et Ariminensis episcopi jam multis annis depositi et anathematizati inthronizaverunt, quod alii ab aliis episcopis [Col. 0022D] factum scribunt. Praeferenda esset Bertoldi auctoritas, utpote qui tunc vivebat, et res singulas per singulos annos accurate digessit, si sibi constaret. At ipsemet anno 1084 loco Ariminensis Aretinum nominat; quod alii quoque auctores habent. Et quidem episcopos Mutinensem et Aretinum non benedictionem, sed damnationem quam habebant, imposuisse Wiberto, scribit Gebehardus Salisburgensis archiepiscopus in epist. ad Hermannum Metensem. Haud dubium quin et Ariminensis et Aretinus episcopi huic caeremoniae adfuerint: nam Bertoldus observat, ad annum 1084, praeter eos quos nominat, caeteros quoque episcopos excommunicatos Wiberti ordinationi interfuisse, quam anno subsequenti Albertus Stadensis et alii auctores consignant.

[Col. 0023A] In tanta rerum perturbatione visum est Ecclesiae proceribus operae pretium esse congregare synodum, cujus statuta, inquit Bertoldus, de causa regni, nec Henrico, nec Romanis, imo nulli penitus liceret praevaricari. Eam Gregorius mense Novembri habendam indixit, litteris ea de re ad omnes episcopos et abbates datis. Henricus vero in Langobardiam reversus, adhibito jurejurando, pollicitus est omnem securitatem universis qui aut ad synodum ituri essent, aut, ea finita, ad propria reverterentur; at promissorum suorum immemor, paulo post, fracta fide, plerosque eorum qui ad concilium properabant, ac inter alios ipsum Odonem Ostiensem episcopum, quem ad eum Gregorius legatum miserat, in itinere apprehendi jussit, atque in captivitate [Col. 0023B] detentos multis tormentis immaniter cruciari. Audiendus ea de re Bertoldus, qui rem his verbis exponit: Legati Theutonicorum principum ad concilium ire debuerant, sed ab Henrico in via apud Forum-Cassii capti et foedati sunt circa festum sancti Martini, licet omnibus illam synodum petentibus securitatem juramento promiserit. . . . Erant autem religiosissimi monachi et clerici, quos in captivitate fecit cruciari, cum quibus et Ottonem venerandum Ostiensem episcopum captivatum, videlicet ad ipsum ab apostolica sede transmissum. Haec ille: verum nec illa, nec etiam vis acerbior Odonem a Gregorii legitimi pontificis obedientia unquam dimovere potuerunt. Is econtrario cum suis collegis, Albanensi et Portuensi episcopis, libentius, uti ad annum sequentem [Col. 0023C] habet Bertoldus, extrema quaeque sustinere praeoptasset, quam tam sacrilegae, Guiberti ordinationi tanquam superbissimae praesumptioni immisceri. Bonam voluntatem effectu comprobarunt, si quidem domino apostolico Gregorio conjuncti eamdem ordinationem synodali judicio canonice condemnarunt.



XII. De pace agitur; Odo liberatur.

(An. 1084.) Tantas vero tamque graves Ecclesiae calamitates aegre patiebantur viri passim religiosi, e quibus nonnulli, qui neutri parti suspecti erant, ad pacem inter pontificem et regem conciliandam operam contulerunt. Haec ex Pandulfo discimus in Gestis pontificum, ubi inter alios signanter exprimit Hugonem Cluniaci abbatem, qui cum aliis viris probis Henricum monuit ne anathemata a tot pontificibus [Col. 0023D] illata parvipenderet. Paruit ille, aut certe, ut innuit ille auctor, parere simulavit; atque Odone, caeterisque captivis libertate redeundi ad propria donatis, cum Gregorio se pacem initurum spopondit, si ille sibi vellet imperiale diadema imponere. Sed cum Gregorius id se facturum negaret nisi sub certis conditionibus, quas Henricus recusabat, res infecta remansit; et ille, in schismate obfirmatus, coronam a suo Guiberto solemniter recepit; quo facto fas deinceps non fuit atrox illud scandalum ab Ecclesia removere. Libet Pandulfi locum integrum proferre; In tertio, inquit, quoque anno rex ad obsidendam Romam reversus est; sed quia se ipsum excommunicatum a Cluniacensi abbate, atque aliis religiosis [Col. 0024A] Deum timentibus pro certo haberi cognovit, ut eorum simplicitatem melius circumvenire posset, ad callida se argumenta convertit. Post captionem itaque Ostiensis episcopi et aliorum multorum, quos recepit, absolutos dimisit; universis Romam visitare volentibus firmam securitatem dedit, quam juramento publice confirmavit. Et ut favorem popularem omnino prosequeretur et gratiam, in publico dixit, quod a domino Gregorio papa imperialis coronae dignitatem vellet accipere . . . . At Gregorius respondit: »Ego versutias et calliditates regis frequenter expertus sum. Si autem vult in iis in quibus manifeste peccavit Deo et Ecclesiae satisfacere, libenter absolvam, et imperialem sibi coronam cum benedictione imponam« . . . quod verbum cum rex, remordente conscientia, penitus denegaret facere . . . . Pontifex [Col. 0024B] diffidens sese in Crescentii castrum recepit, etc.



XIII. Henricus a Guiberto coronatur; excommunicatur.

Henricus vero qui Lateranensem basilicam invaserat, ipsa Dominicae resurrectionis die, coronam in Ecclesia, non gloriae, ut ait Bertoldus, sed confusionis, a suo Guiberto suscepit, Gregoriumque legitimum pontificem in altera urbis parte obsedit. Inutiles tamen fuere ejus conatus: nam pontifex, Roberti Guiscardi Northmannorum in Italia principis opera paulo post liberatus, synodum in ipsa Urbe celebravit, in qua schismatici rursus excommunicati fuerunt. De hac synodo Bertoldus ad hunc annum: Dominus autem papa, inquit, collecta synodo, iterum sententiam anathematis in Guibertum haeresiarcham, [Col. 0024C] Henricum et omnes eorum fautores promulgavit, quod et in festo sancti Joannis Baptistae praeterito jamdudum Romae fecit, cum Henricus adhuc ibi moraretur. Tum addit hanc sententiam a legatis apostolicis, Petro videlicet Albanensi episcopo in Francia, et Ottone Ostiensi episcopo in terra Theutonicorum ubique fuisse divulgatam. Atque haec prima est legationis apostolicae mentio, qua Odo noster in Germania functus est.



XIV. Odo legatus in Germania. Gebehardum episcopum Constantiensem ordinat.

Una autem e praecipuis ejus curis in ea legatione fuit, ut antistites ecclesiis orbatis provideret, animi vigore et probitate morum praestantes, quales sane [Col. 0024D] exigebat iniquorum illorum temporum necessitas. Ex his fuit Henricus comes de Aslo, quem Hermanni regis et cleri ac populi Paderbornensis consensu ac Odonis legati apostolici auctoritate Paderbornae episcopum institutum fuisse memorat Schatenus in ejusdem Ecclesiae Annalibus. Huc etiam revocari debet Reinwardi in Mindensem episcopum electio, si verum sit, ut idem auctor habet, cum acclamante clero et populo ab Ottone Ostiensi episcopo, legato apostolico Gregorii pontificis per Saxoniam in Egilberti demortui locum subrogatum fuisse. Sed nemo ex his celebrior fuit Gebehardo filio Bartoldi ducis, quem legatus morum sanctitate et natalium splendore illustrem, ex monacho Hirsaugiensi episcopum Constantiensem creavit; postea futurum sedis apostolicae [Col. 0025A] legatum, et strenuissimum in Germania Ecclesiae catholicae defensorem. Hunc invitum, imo multum reclamantem ac ejulantem, clericis et laicis petentibus et laudantibus, ab Odone hoc anno XI Kalendas Januarii consecratum fuisse observat Bertoldus. Cum pridie, id est, festo sancti Thomae presbyter, cum ipsomet Bertholdo Chronici scriptore et aliis clericis, fuisset ordinatus. Gebehardum a nostro Ottone fuisse consecratum testatur etiam Paulus Bernrediensis in Vita Gregorii VII; nec audiendus contra tantos testes Bruschius recens auctor, qui id a Petro Albanensi factum fuisse scribit. Et quidem anonymus apologiae Henrici IV auctor Ottoni (sic quippe Odonem nostrum appellare amant scriptores Germani) vitio vertit hanc ordinationem, [Col. 0025B] quasi hoc facto canones violasset, qui id, etsi non esset provinciae metropolitanus, absque Moguntini archiepiscopi facultate facere ausus fuisset. Erat vero, uti omnes consentiunt, Gebehardus vir sanctus, et episcopali dignitate haud indignus, qui, ut refert Trithemius in Chronico Hirsaugiensi, regularis vitae fervorem quem in monasterio innocenter vivens servare consueverat, episcopus factus minime intermisit. Caeterun Odonem Constantiae aliquandiu commoratum fuisse, multaquae ibi ad Ecclesiae bonum ordinasse ex canonibus concilii Quindeliburgensis anno proximo habiti colligitur.



XV. Odo colloquio in Saxonia interest.

Initio anni sequentis (1085), Odo Hermannum, quem Saxones adversus Henricum loco Rudolfi in [Col. 0025C] regem elegerant, convenit; et colloquio quod inter ipsos Saxones et Henricianos habitum est die 15 post festum Epiphaniae interfuit. Sed nihil ibi decretum est, propterea quod utraque pars, post multas concertationes, sibi quasi de victoria applaudens a colloquio discesserit. Non convenit inter auctores quo in loco habitus fuerit ille conventus, quem abbas Urspergensis et Trithemius in Chronico Hirsaugiensi apud Berbares oppidum Thuringiae, alii Gestrungae aut Goslariae in eadem provincia celebratum fuisse volunt. Ibi Gebehardus Salisburgensis archiepiscopus catholicorum partes prolixa oratione tuitus est; cui cum Werilo archiepiscopus Moguntinus in Henrici favorem respondisset, res eo devenit ut non [Col. 0025D] modo verbis, sed etiam armis acriter fuerit pugnatum. Eodem tempore Odo apostolicus legatus Udonem Hildesheimensem episcopum, qui relictis Saxonibus ad schismaticorum partes transierat, sacris interdixit. Nihil vero adeo catholicorum animos permovit ac nova Wicelonis archiepiscopi assertio, qui in pleno conventu veritus non est affirmare quemcunque hominem tandiu divinis legibus subjacere non posse, quandiu ille fuerit rebus suis spoliatus. Quam quidem sententiam haeresim, ipsumque adeo Wicelonem haeresiarcham deinceps Catholici appellare non dubitarunt.



XVI. Convocat concilium Quindeliburgense.

Turbata his rixis Germania, ii qui Gregorio adhaerebant, ut se suosque contra adversariorum conatus [Col. 0026A] tuerentur, synodum indicendam statuerunt, quae in ipsa Paschatis hebdomada apud Quindeliburgum, seu, ut illorum temporum auctores Germani scribunt, Quintilineburgum Saxoniae superioris urbem celebrata est, cum ibidem Odo legatus, Hermannus rex et alii proceres peregissent festa paschalia. Huc convenere cum legato duo archiepiscopi, Gebehardus Salisburgensis et Hartwigus Magdeburgensis, aliique complures episcopi, qui multa et quidem praeclara, in hac synodo statuerunt, quae a Bertoldo ad hunc annum referuntur.

In eadem synodo condemnata est Weziliana, uti eam vocabant, haeresis, de qua superius diximus; et synodali judicio, ut habet Bertoldus, laudata atque confirmata fuit ordinatio domni Gebehardi Constantiensis [Col. 0026B] episcopi, quam Odo anno praecedenti celebrarat; imo, uti ille auctor prosequitur, hic confirmata fuere ea omnia quae praefatus sedis apostolicae legatus, cum esset Constantiae, ordinaverat. Tum anathema dictum est in episcopos schismaticos, eorumque caput Wibertum sedis apostolicae invasorem, ejusque pseudocardinales, Hugonem Album, Joannem Portuensem, Petrum cancellarium, etc.; quam sententiam, ne aliqua solemnitas deesset, Patres omnes accensas candelas manibus gestantes publice promulgarunt. Mirum est in hujus concilii subscriptionibus, quae referuntur in Appendice ad tomum X conciliorum Labbei, Odonem sub solo monachi Cluniacensis et legati Gregorii papae titulo recenseri, nulla pontificalis ejus dignitatis facta [Col. 0026C] mentione; licet certum sic eum tunc episcopum Ostiensem fuisse. Episcopi vero sanctionis Henricianae, qui tertia hebdomada post finitam hanc synodum Moguntiam convenerant, pariter excommunicarunt Gregorii defensorem, atque episcopos catholicos ex suae potestatis civitatibus expulerunt, sublectis in eorum locum aliis, qui ipsis adhaererent. Hujus conciliabuli episcoporum nomina praetereo, quae videsis in eadem conciliorum Labbei Appendice: at Catholici quatuordecim concilii Quindeliburgensis, quos illi excommunicarunt, ii erant: Gebehardus Salisburgensis, Hardwicus Magdenburgensis, seu Magdeburgi, Adalbero Wirtzburgensis, Altmannus Bathavensis, seu Patavii, Bernardus, an Wernharius, seu [Col. 0026D] Guernerius, Mersburgensis, Guntherus Citicensis, Benno Maesianus, seu potius Misnensis, Albertus Vangionus, id est Wormatiae, Burkardus Halberstatensis, Hermannus Mediomatricus, Reginardus Mindensis, Wigoldus Augustanus, Gebehardus Constantiensis, et Henricus Bambergensis.



XVII. Gregorius VII moritur.

Interea Gregorius, qui, relicta Urbe, primum in monasterium Casinense secesserat, Salerni moritur die VIII Kalendas Junii (1085), ubi in ecclesia Sancti Matthaei ab eo consecrata honorifice sepultus est. Cum vero proximus esset morti, interrogatus quid sentiret de futuro sibi successore, nonnullos ad id munus aptos designasse fertur, Hugonem scilicet Lugduni archiepiscopum, Anselmum Lucensem, [Col. 0027A] Odonem Ostiensem, aut certe Desiderium abbatem Montis Casini: sic plerique antiqui auctores. At Petrus Casinensis ait Gregorium hortatum fuisse episcopos et cardinales ut Desiderium eligerent, aut, si id fieri non posset, unum aliquem ex tribus aliis memoratis. Anselmum omittit Paulus Bernradiensis in Vita Gregorii, sed, recensitis tribus aliis quos pontifex indicaverit, subjungit: Verum quia Otto nondum a Germaniae et Galliae partibus redierat, ubi apostolica legatione functus . . . et alia nonnulla ad stabilimentum Ecclesiae prudenter ordinaverat: Hugo quoque sua lustrans gubernacula procul aberat, interim suasit eligi vicinum Desiderium licet brevissime victurum, etc. At vix unquam adduci potuit Desiderius ut pontificatum quem statim post Gregorii [Col. 0027B] obitum ei omnes detulerunt, assumeret, resque in longum protracta est.



XVIII. Odo Cluniaco transit. Nantuae corpus S. Maximi elevat.---S. Hugonis miraculum.

Odo autem ex Germanica legatione in Italiam hoc anno reversus Cluniacense suos in transitu invisit, ibique infirmorum ecclesiam consecravit, uti discimus ex historia translationis sancti Maximi. Quae translatio solemni ritu hoc anno in monasterio Nantuacensi a nostro Odone facta est. Hanc historiam ab auctore anonymo sed aequali descriptam, ex codice ms. ejusdem loci, in hujus voluminis Appendice integram referemus; sed interim pauca ex ea delibanda sunt. Nantuacum, seu, ut vulgo hodie dicitur, Nantua, celebre est monasterium dioecesis Lugdunensis [Col. 0027C] apud Sebusianos, olim abbatiae titulo donatum, quod postmodum Cluniacensi monasterio subjectum fuit. Ibi servabantur sancti Maximi, uti putabant, Regiensis episcopi, reliquiae, sed absque ullo cultu, eo quod hactenus retectae terra publice fidelium venerationi nondum exhibitae fuissent. Ex adventu Odonis, Hugo Cluniaci abbas Nantuacique monasterii tum prior, censuit opportunam sibi sacras illas e terra levandi reliquias oblatam esse occasionem, quare consilio cum eo caeterisque, qui ibi forte aderant, inito, praemissisque jejuniis et orationibus, die VI Kalendarum Septembrium, sancti Antistitis ossa e vetusto tumulo in capsam paratam translata publicae populorum venerationi exhibuerunt, quod hoc [Col. 0027D] anno contigisse colligimus ex ipsis historiae laudatae verbis, ubi Hugo dicitur, die Dominica, IX Kalendas Septembris, capitulum convocasse. Quippe ab anno 1078, quo Odo factus fuit episcopus Ostiensis, ad annum 1088, quo conscendit thronum apostolicum, dies Dominica semel tantummodo in diem 24 Augusti incidit, idque anno 1085: cui proinde consignanda est haec corporis sancti Maximi elevationis solemnitas. Et quidem certum est hoc ipso anno Odonem e Germania in Italiam rediisse, quo in itinere Cluniacum et Nantuam invisere facile poterat. In veteri Nantuacensi Kalendario memoria habetur translationis sancti Maximi, etc.; sed die VIII Kalendas Septembris, quod videtur esse nostri exempli mendum: nam in historia dicitur statutum [Col. 0028A] fuisse, ut in posterum ejus festivitas die VII Kalendas ejusdem mensis celebraretur.

Huc revocari debet res mira, quam sancto Hugoni apud Nantuacum, dum hic Odo noster morabatur, contigisse memorant. Cum enim ei relatum fuisset Willencum, qui tum erat prior Charitatis, ex hac vita migrasse, statim vir sanctus ad altare pro defuncto hostiam vivam Deo Patri oblaturus accessit. At non passus est tantum virum falli veritatis auctor, revelatumque ei est, non Willencum, sed Orium fato functum esse. Quod sanctus abbas completo sacrificio astantibus palam declaravit. Erat ibi, inquit Hugo monachus Vitae sancti Hugonis auctor aequalis, Odo, qui prior fuit Cluniacensis, post episcopus Ostiensis, deinde apostolicae sedis pontifex [Col. 0028B] summus Urbanus secundus: qui, legatione transmissa, invenit, juxta viri Dei verbum, non Willencum obiisse, sed Orium. Odo post haec in Italiam rediit, ubi nihil omisit cum caeteris Romanae Ecclesiae fidelibus. ut dignus Gregorio successor daretur.



XIX. Desiderius pontificatum recusat. Odo nominatur, sed absque effectu.

(An. 1086.) Effluxerat jam pene annus integer a morte Gregorii sine pontifice, quod nullo pacto Desiderius Casinensis abbas adduci posset ad Ecclesiae regimen suscipiendum. Has moras etiam in schimaticos rejecit Bertholdus, qui cum Guiberto suis factionibus Catholicos perturbabant. Sed tandem, ut narrat Petrus Diaconus in continuatione Leonis Ostiensis, libro III Chronici Casinensis, capite [Col. 0028C] 66, quotquot erant Romae Ecclesiae et beato Petro viri fideles, sive ex clero, sive ex nobilibus aut populo, in diaconiam Sanctae Luciae convenerunt; ibique, quod jam semel et iterum atque iterum palam et privatim fecerant, Desiderium multis precibus et lacrymis coeperunt urgere, ut ne diutius Ecclesiam Romanam, quae eum ad pontificatum elegerat, in tanto rerum discrimine orbatam pastore remanere permitteret; sed frustra. Quare illi rogant ut saltem eum qui ad tantum onus suscipiendum illi aptus videretur judicaret. Accepit ultro Desiderius conditionem, habitoque consilio cum Cencio consule Romanorum, statim Odonem Ostiensem episcopum in pontificem nominavit. Ibant omnium suffragia in [Col. 0028D] Odonem, cum ecce, inquit ille auctor, repente quidam de cardinalibus, cujus nomen non retulit, contra canones hanc esse electionem affirmans, nequaquam se consensurum clamavit, caeteris contra nitentibus, et pro tempore, pro necessitate hoc ferre oportere astruentibus. Sed frustra; nam caeteri hunc nequaquam ad suam sententiam flectere valuerunt. Quid vero in hac Odonis electione contrarium sacris canonibus inventum fuerit, non exprimit Petrus; at, si bene judico, nihil aliud obtendere poterat cardinalis ille anonymus, nisi quod cum Odo jam esset Ostiensis episcopus, ad Romanae Ecclesiae regimen transferri non posset absque aliqua canonum infractione, qui passim prohibebant episcoporum ex una ad aliam ecclesiam translationes. Verum quod vetat [Col. 0029A] Ecclesia ad reprimendam ambitiosorum aut avarorum episcoporum immoderatam cupiditatem, seu nimiam dominandi in clero libidinem, illud ipsum quandoque permittit, imo et nonnunquam exigit, cum aliqua urget necessitas: qualis sane tunc maxime instabat in tanta rerum perturbatione. Vicit tamen unici illius obfirmata in suo sensu pervicacia; caeterique omnes ei cedere coacti, iterum unanimi sententia in Desiderii electionem concurrunt; ac statim, velit, nolit, eum cappa rubea indutum ipso die Pentecostes anni 1086 pontificem sub Victoris III nomine proclamant: verum cum ille necdum plane electioni suae consentiret, ejus consecratio in sequentem annum dilata est.



XX. Odo Victorem III consecrat.

[Col. 0029B] Anno insequenti (1087) celebrato apud Capuam concilio ad quod Odo noster Ostiensis Hugonem Lugdunensem invitaverat, Victor episcoporum ac principum qui cum eo erant precibus et lacrymis devictus, pontificia insignia, quae statim post suam electionem Casinum remeans dimiserat, recepit ac die XII Kalendas Aprilis in Dominica Palmarum indutus purpura, cruce praecedente, in publicum solemniter processit, celebratisque in monte Casino paschalibus festis, Romam perrexit, ubi, post expulsum e basilica Vaticana Guibertum, in ea consecratus est ab Odone nostro Ostiensi, Petro Albanensi, Portuensi et Tusculano Romanis episcopis, aliisque, cardinalibus quoque, episcopis atque abbatibus assistentibus; quod quidem, ut auctor est [Col. 0029C] idem Petrus, Dominica post Ascensionem, die VII Idus Maii factum est. Consecratus tamen fuisse dicitur exeunte Maio apud Bertoldum, sed forte error est librarii, legendumque est ineunte Maio.



XXI. Odonis defensio contra Hugonem Lugdunensem.

Accusat Odonem Hugo Lugdunensis fractae fidei, quod Victorem contra propriam sententiam et promissa sibi aliisque facta, humani aliquid passus ordinaverit. Plura habet ea de re in duabus epistolis ad comitissam Mathildem quam sibi conciliare atque ad suas partes attrahere nititur. In iis vero litteris ea refert quae adversus Victorem machinatus fuerat. Cum, inquit, Ostiensis episcopus nobiscum bene per omnia cucurrisset, ut vidit quod abbas, sic Victorem [Col. 0029D] appellare consuevit, per potentiam principis Jordani ad consecrandum se Romam ire intendebat; timens forte ne sua dignitate privaretur, si ab aliis prima manus consecratio ei imponeretur, conversus est in die belli; et immemor factus propositi, et factae nobis sponsionis, quod dicere pudet, cum abbate pacem faciens, reverentiam ei per omnia sicut papae exhibuit. Verum quod Hugo in Odone occasione hujus ordinationis reprehendit, videtur esse laude dignum. Nam etsi forte aliquid in Victore reprehendendum fuerit, quod non ausim dicere, non tamen tanti esse poterat momenti, ut electio jam facta et ab omnibus, imo et ab ipso Hugone ejusque sequacibus (ut ipse fatetur, et ei Victor in concilio Beneventano exprobravit) approbata infirmari deberet; maxime cum [Col. 0030A] periculum esset, si id Odo fuisset aggressus, ne ea occasione Ecclesia, tot jam procellis agitata, novo schismate vexaretur. Unde recte satius judicavit vir prudens Victoris electioni unanimi omnium Catholicorum assensu factae et confirmatae consensum praebere, quam specie majoris studii disciplinae ciere novos tumultus. Hinc merito Hugo ipse et cardinalis Richardus Massiliensis abbas, antea legatus apostolicus, qui soli videntur Victoris ordinationi contradixisse, in Beneventano concilio a Victore, caeteris Patribus hanc sententiam judicio et auctoritate sua, ut habet Petrus in Chronico Casinensi, approbantibus, communione privati sunt, quod sese ipsi a caeterorum Catholicorum unanimitate sejunxissent. Et quidem Mathildis, quam duabus epistolis Hugo [Col. 0030B] sollicitaverat, a Victoris obedientia retrahi non potuit. Hugonem vero ipsum hac in re, sicut et Richardum, quod Odoni exprobrabant, aliquid humani passos fuisse, eorum agendi ratio satis superque ostendit. Etenim, ut Victor ipse in concilio Beneventano coram Patribus exposuit, antequam Victor suae electioni consensisset, eum ad pontificatum suscipiendum Hugo et Richardus simulate adhortabantur, subjectionemque ei omnem tunc spondebant; quod sperarent eum in sua sententia perseveraturum, ac sic alterutrum ex ipsis ad pontificatum, quem ille pervicaciter recusabat, perventurum; at cum Victor assensum tandem praebuisset, nulla eis relicta adipiscendae hujus dignitatis spe, nisi Victor ipse pelleretur, conceptam ambitionis flammam, ut [Col. 0030C] aiebat pontifex in concilio mox laudato, clibanus exturatus evomuit. Illi nempe sua exspectatione frustrati, fere in apertum schisma eruperunt, Odonemque, quod Victorem ordinasset, vituperare et conviciis onerare ausi sunt. Verum, cum illi hunc naevum postea, ad Ecclesiae unitatem redeundo, abluerint, ipseque Hugo in secunda ad Mathildem epistola contestatus fuerit se nunquam a caeterorum Catholicorum communione discessisse, parco de hujusmodi culpa diutius disserere, ne cineri illorum atque ossibus dolorem inurere voluisse videar. Moneo tantum alteram ex duabus Hugonis ad Mathildem epistolis insertam ab Hugone Flaviniacensi fuisse in Chronico Verdunensi, alteram vero ex ms. cod. [Col. 0030D] Cluniacensis monasterii editam esse tom. II Spicilegii Acheriani; Acta denique concilii Beneventani legi apud Petrum Diaconum l. III Chronici Casinensis. At Urbani epistolas, quas sibi ab Hugone Cluniacenci monstratas fuisse dicebat Hugo, in quibus pontifex Cluniacenses monebat, ut sese ab ejusdem Hugonis et Richardi Massiliensis abbatis communione removerent, nusquam vidimus.



XXII. Victoris III mors. A quo vicarius et successor designatur Odo.

Dignitatem quam aegre adeo susceperat Victor haud diu retinuit. Etenim cum Beneventi, ubi concilium celebrabat, in morbum lapsus, exitus sui diem imminere persensisset, Casinum statim rediit, ibique Oderisio sibi in monasterii regimine substituto, episcopos [Col. 0031A] et cardinales qui in ejus comitatu erant convocavit, eosque monuit ac praecepit, uti narrat Petrus libro III Chronici Casinensis, capite 73, ut Odonem Ostiensem episcopum, post suam ipsius mortem, quam proxime eventuram esse non dubitabat, juxta Gregorii morientis votum in Romanum pontificem eligerent: Quem, quia praesens aderat, manu apprehensum caeteris episcopis tradidit, dicens: Accipite eum et in Romana sede locate: meamque vicem in omnibus, quousque id facere possitis, habete. Paulo post, mense scilicet Septembri, Victor moritur; sed ejus successoris electio, ob temporum difficultates, in sequentem annum dilata est.



XXIII. Urbani III electio. Litteras ea de rescribit, ex quibus aliquot supersunt.

[Col. 0031B] Decursis a Victoris obitus sex circiter mensibus, de successore tandem actum est. Conventus ea de re apud Terracinam Campaniae Romanae urbem, mense Martio, anno 1088, habitus est, in quo Catholicorum omnium unanimi consensu simul et applausu Odo episcopus Ostiensis Romanus pontifex renuntiatus fuit sub Urbani II nomine. Nemo autem non laudavit quod Odonis generis nobilitas, animi mansuetudo, suavitas morum, vitae innocentia, in tractandis negotiis prudentia et dexteritas, in adversis constantia insuperabilis, aliaeque virtutes, quae maximum pontificem decent, omnibus essent notae. Eum nebulosis illis temporibus, a Deo Israel maximum principem contra allophylos constitutum fuisse scribit Ordericus Vitalis libro VIII, cui Dominus turrem [Col. 0031C] David cum propugnaculis contra faciem Damasci committeret. Tum eum sic repraesentat: Hic erat natione Gallus, nobilitate et mansuetudine clarus, civis Remensis, monachus Cluniacensis, aetate mediocris, corpore magnus, modestia discretus, religione maximus, sapientia et eloquentia praecipuus. Urbani electionem laudat quoque Domnizo, lib. II, cap. 7, ubi eum ob eloquentiam rhetorem appellat, qui, inquit, ut Salomon dicebat, et considebat ut justus leo. Eumdem doctrina et sanctitate vitae quovis grandi magistratu dignum fuisse Platina asseverat.

Venia autem dignus est Bertoldus, qui in Germania constitutus contra aliorum auctorum testimonium, et ipsius Urbani epistolas, scripsit hanc electionem Romae fuisse factam, at a caeteris in celebrandis [Col. 0031D] hujusce pontificis laudibus non dissentit. Romae, inquit, cardinales et episcopi, et reliqui de clero et populo catholico Ottonem Ostiensem episcopum, religione et eruditione celebrandum, papam CLXI ordinaverunt; eique nomen Urbani secundi indiderunt, IV Idus Martii. Hac ipsa eadem die Urbani electio consignatur in brevi Chronico Cavensi ad cyclos paschales; imo et in ipsis Urbani litteris, quas ea de re scripsit.

Et quidem Bertoldus testatur novum pontificem statim post suam electionem litteras encyclicas per totum orbem Christianum misisse. Insequenti, inquit, die, missis litteris omnibus Catholicis, et suam ordinationem omnibus declaravit, et se in omnibus [Col. 0032A] vestigia sui praedecessoris piae memoriae Gregorii papae observaturum denuntiavit. Testis est Domnizo, lib. II, cap. 3, Urbanum tunc aut certe paulo postea ad Mathildem comitissam scripsisse, ut eam ad perseverandum in tuenda adversus schismaticos sedis apostolicae causa adhortaretur. Caeterum non epistolas modo, sed etiam legatos ab Urbano in diversas plagas missos fuisse tradit Ordericus libro laudato, ut principes Christianos in fide et unitate confirmaret. Confisus in Domino coelorum, ait hic auctor, qui non relinquit virgam peccatorum super sortem justorum, misit legatos et epistolas Romanae auctoritatis Francis et Graecis, aliisque gentibus per orbem constitutis, ut in fide catholica irrefragabiliter persisterent et omnem scissuram a lege Dei et corpore Christi, [Col. 0032B] quod est Ecclesia, callide praecaverent.

Aliquot ex epistolis illis, ab Urbano statim post suam electionem scriptis, supersunt. Una inscripta est Salisburgensi metropolitano, aliisque Germaniae episcopis catholicis, quos ad perseverantiam in Ecclesiae catholicae obedientia paucis, sed maxime efficacibus, verbis adhortatur. Alteram scripsit ad episcopos Viennensis in Gallia provinciae, in qua, post significatam eis suam electionem, illos monet ut suae metropoli succurrant, quae ob diuturnam sedis vacationem jacturas graves patiebatur. Eadem occasione, eodemque tempore, pontifex ad Hugonem abbatem Cluniacensem, suum olim in disciplina monastica magistrum, scripsit, qua verbis tenerrimis eum adhortatur, ut quanto citius fas ei fuerit Romam [Col. 0032C] accedat, ipsi, ad tam grave onus portandum opem allaturus. Similes litteras, sed quae excide runt, Raynaldum Remorum antistitem ab Urbano recepisse conjicit Marlotus tomo II metropolis Remensis, ex charta initio anni sequentis data, in qua Raynaldus, invitante Urbano, se Romam adire testatur. An etiam ad Anglorum antistites, quorum primam sedem tunc obtinebat beatus Lanfrancus Cantuariae archiepiscopus, scripserit novus pontifex haud certum est: at ex sancti Anselmi Gestis colligitur Urbanum ante ejusdem sancti electionem nec admissum nec rejectum in Anglia fuisse.



XXIV. Urbanum omnes amant.

Tanta autem erat apud omnes de Urbano opinio, [Col. 0032D] ut nullus eum non amaret, nullusque pro vero et optimo pontifice eum libenter non agnosceret, praeter Henricum Augustum, ejusque sequaces: quos tamen adeo, pro sua prudentia et lenitate morum demulsit, ut plerosque illorum puderet se tam amabili, tam sancto viro adversari. Hinc sub ejus vitae finem vix aliqui supererant qui Guiberto pontifici adhaererent. Solus, inquit Ordericus, Henricus Theutonum princeps et pedisequi ejusdem Guiberto adhaerebant; Galli vero et Angli, aliaeque gentes pene omnes per orbem Urbano pie obsecundabant. Quin et Pisani, ut habet Bertoldus, Genuenses et alii multi ex Italia, debellato uno ex Africanis regibus, eum apostolicae sedis tributarium fecerunt. Cujus expeditionis meminit Chronicon Pisanum, in quo duae munitissimae [Col. 0033A] urbes die sancti Xixti captae memorantur.



XXV. Particularis ejus electionis descriptio ex Chronico Casinensi.

Huc usque varios auctores, qui data occasione summatim de Urbani electione scripserunt, laudavimus: jam vero proferre libet egregiam ejus descriptionem, quam Petrus diaconus libro IV Chronici Casinensis cap. 2 inseruit, ubi omnem ejus seriem cum singulis circumstantiis fuse et particulatim explicat.

»Post mortem Victoris tristitia ingens et desperatio cunctos nostrae partis invasit; et jam fere quid agerent, vel qualiter se de Ecclesia intromitterent, ignorabant. Episcopis circumquaque dispersis frequentes nuntii, crebrique legati tam Romanorum [Col. 0033B] quam Ultramontanorum et comitissae Mathildae ad eosdem episcopos transmissi, hortabantur pariter ac rogabant ut . . . in unum convenientes caput facere Christianitatis satagerent: membra Dei auxilio capiti non defutura. Tandem itaque rursum in unum coadunati, una cum abbate nostro Oderisio miserunt litteras Romanis clericis ac laicis, Sancti Petri fidelibus, ut quotquot ex eis possent, prima hebdomada Quadragesimae, Terracinam venirent: quotquot vero non possent, assensum suum in persona, quam ipsi concordi voto eligerent, propriis litteris repraesentarent. Similiter etiam miserunt litteras universis circumquaque per Campaniam, Principatum, atque Apuliam manentibus episcopis atque abbatibus, ut quicunque possent [Col. 0033C] absque canonica excusatione per seipsos ad praedictum locum et tempus occurrerent; non autem valentes, aut per idoneas personas, aut certe per litteras, consensum suum transmittere perstuderent. Factum est, et quarta feria primae hebdomadis Quadragesimae, VIII scilicet Idus Martii, congregati sunt apud Terracinam Campaniae civitatem cum episcopis et cardinalibus Romanis supra nominatis, atque cum nostro abbate Oderisio, archiepiscopi, episcopi, atque abbates ex diversis partibus, numero quadraginta; ab urbe autem Roma, Joannes Portuensis episcopus, omnium cardinalium et clericorum catholicae duntaxat parti faventium; Benedictus vero praefectus, universorum laicorum fidelium legationem et consensum unanimem per [Col. 0033D] litteras attulerunt. Legatorum autem Ultramontanorum et Mathildae comitissae nonnulli interfuerunt, orantes instanter ut eidem propter quam convenerant rei, cum auxilio et gratia Spiritu sancti, ita studerent ut laeta illis a quibus legati fuerant nuntia referre valerent. Altera igitur die, convenerunt omnes pariter ad episcopium praedictae civitatis in ecclesia beati apostolorum principis et sancti Christi levitae Caesarii, et cum resedissent, surgens in medium Tusculanensis episcopus, retulit per ordinem omnia quae de ordinatione Ecclesiae, vel papa Gregorius antea, vel postmodum papa Victor statuerant, simul etiam quam ob causam ipsimet universi tunc in eodem loco convenerant. Dehinc surgens [Col. 0034A] episcopus Portuensis, et Benedictus praefectus, retulerunt et ipsi tam clericorum quam laicorum fidelium a Roma super hoc negotio legationem pariter atque consensum; videlicet, ut quemcunque ipsi tunc unanimi voto ad hoc officium promoverent, eumdem omnes pari et simili consensu in apostolica sede statuendum reciperent. Cumque hujus monasterii abbas et archiepiscopus Capuanus, et ad postremum qui convenerant, benefactum recteque dictum laudassent . . . . statuerunt demum communi consilio, ut per tres illos dies, id est quintam et sextam feriam, ac Sabbato triduanum specialiter jejunium celebrarent in abstinentia et orationibus ac eleemosynis, divinitus ostendi sibi personam tantae dignitati condignam continuis precibus impetrarent. [Col. 0034B] Dominica itaque die valde mane omnes iterum in eadem ecclesia congregati, cum inter se pariter nonnulla de re hujuscemodi tractavissent, exsurgentes tres cardinales episcopi, qui caput ejusdem concilii erant, Portuensis scilicet, Tusculanensis et Albanensis, ambonem ascenderunt, factoque silentio, uno simul ore pronuntiant Ottonem episcopum placere sibi in Romanum pontificem eligendum. Cumque utrum omnibus idem quoque placeret, sicut est consuetudo, requirerent; repente mirabili ac summa concordia, omnes magna voce hoc sibi placere, dignumque illum universi conclamant apostolicae sedis papam existere. Tunc Albanensi episcopo pronuntiante, Urbanum illum placere vocari; mox cuncti surgentes capiunt, eumque [Col. 0034C] cappam laneam exuentes, purpuream induunt, et cum acclamatione, atque invocatione Spiritus sancti ad altare beati Petri apostoli illum pertrahentes, in pontificali solio ponunt quarto Idus Martii: sicque ab eodem pontifice missa solemniter celebrata, universi gaudentes, Deoque gratias referentes, redierunt ad sua. Haec Petrus diaconus, quibus jungenda quae ipse Urbanus habet in epistolis supra laudatis



XXVI. Pontifex Casini miraculo sanatur. Inde assumit Joannem diaconum.

Narrat idem Petrus libro IV, cap. 5. Urbanum post suam electionem sacrum Casini montem invisisse, ibique sancti Patris Benedicti meritis a gravissimo lateris dolore, quo frequenter afflictari [Col. 0034D] solebat, tuncque vehementer afficiebatur, liberatum fuisse. Subjungit Petrus hoc miraculum testimonium sui corporis apud Casinum praesentiae a beato Benedicto patratum fuisse, quod, inquit, ea de re pontifex dubitare videretur (Bullar. Casin. t. I, p. 12). Et quidem vulgati auctores bullam Urbani ea occasione datam laudant. Sed haec a Baronio ad annum 1088, aliisque viris doctis, veluti spuria rejicitur. De hujus sinceritate alii judicabunt: at dissimulare non licet eam ob notarum chronologicarum defectus, et rerum in ipsa contentarum insolentiam, imo ipsum etiam stylum apud cordatos homines et eruditos in falsi suspicionem non immerito venisse. Et quidem licet nolimus inficiari Urbanum sancti Benedicti meritis [Col. 0035A] in sacro monte sanitatem recuperasse, haud tamen admittimus, quod ille auctor narrat, sanctum Patrem pontifici apparuisse, ut eum de praesentia sui ipsius corporis apud Casinum, quam antea non credebat, faceret certiorem. Liquet enim ex aliis passim locis, Petrum ejusmodi historiolas occasione miraculorum reipsa a sancto Benedicto patratorum passim suis narrationibus immiscuisse, quae cum rerum gestarum veritate stare non possunt.

Si eidem auctori credamus, Urbanus monasterium Casinense rursus invisit paulo ante Trojanum synodum. Quo tempore, inquit, cap. 7, supradictus papa Urbanus iterum ad has partes deveniens Joannem Cajetanum loci hujus, id est Casini, monachum diaconum in Lateranensi patriarchio ordinavit. At Joannis [Col. 0035B] promotio, ut in hunc locum observat Angelus de Nuce, ad primum Urbani accessum revocari debet, idque compluribus et indubitatis diplomatibus certum est, quae a Joanne hoc ipso anno 1088 Urbani pontificatus primo subscripta passim reperiuntur. Certe hanc notam diserte habent Urbani litterae pro primatu Toletanae Ecclesiae in Hispaniis, privilegium Cluniacense, et alia quibus subscripsit Joannes praesignatoris titulo usque ad annum 1089 quo cancellarii dignitatem obtinuit.



XXVII. Bantinum monasterium dedicat et privilegio donat; quod violatum denuo firmatur.

Adhuc in Casinensi monasterio versabatur Urbanus, cum a Rogerio duce et fratre ejus Boamundo, Roberti Guiscardi filiis, simul et ab Ursione abbate [Col. 0035C] monasterii Bantini prope Acheruntiam in Apulia siti, invitatus est, ad ejusdem loci ecclesiam in honorem beatae Mariae consecrandam. Quod cum fecisset pontifex, illorum principum eorumque comitum et baronum interventu, idem monasterium maximis praerogativis donavit. Quae fusius in diplomate ea de re donato explicantur. Illud privilegium inter Urbani epistolas primum locum obtinet in editione conciliorum Labbeana, sed sub hoc falso titulo: De ecclesia Sanctae Mariae Casinensis monasterii a se consecrata et privilegio munita. Exstant apud Ughellum, tomo VII Italiae sacrae, ubi de Acheruntinis archiepiscopis litterae Paschalis secundi, quae hoc ipsum Urbani privilegium confirmant. Quin et cum [Col. 0035D] Apuliae quidam proceres, Rogerio procul dubio atque Boamundo alio intentis, monachos ejusdem loci, direptis etiam monasterii bonis et chartis, vexarent, Urbanus ea de re ad Rogerium et ejus fratrem scripsit, ut sua auctoritate temerarios illos compescerent, minatus insuper se sacrilegos adeo homines anathemati subjecturum, nisi brevi resipiscerent.

Papae monitis obsecundarunt pii principes, monasteriumque novo privilegio munierunt, quod ab ipsis aliisque comitibus et nobilibus viris subscriptum est, ne chartarum et diplomatum quae perierant jactura, detrimentum aliquod locus ille sacer pateretur. In novo autem illo instrumento Rogerius ac ejus frater Boamundus inter caetera sibimet ipsis gratulantur, quod eorum opera summus ipse pontifex propriis [Col. 0036A] manibus hujus monasterii ecclesiam consecrasset. Tum laudant privilegium ab eodem pontifice concessum, quod triginta duobus catholicis Patribus innixis singulis pastoralibus virgis, astantibus, praesente comitum et baronum innumera multitudine, roboratum fuisse testantur. Et, ne quid loci tutelae firmitatis deesset, narrant quibus conditionibus id a pontifice praestitum fuerit. Monasterium ipsum, inquiunt, dominus papa consecrare omnino renuit, priusquam idem et omnia sua in nostra et haeredum nostrorum speciali cura et defensione omnimoda reciperemus, et convicini comites et barones qui aderant, apostolica jussione evangelicis sacramentis astricti, eidem monasterio et rebus omnibus suis pacem et defensionem perpetuam, et generalem libertatem se ubique [Col. 0036B] custodire promitterent. Tum recensent varias donationes a seipsis factas, confirmantque et augent monasterii immunitates. Quia vero privilegii quod ab Urbano datum fuerat autographum simul cum aliis chartis direptum, non amplius inveniebatur, curarunt providi principes, ut aliud ejus exemplar authenticum describeretur, quod primi locum et auctoritatem haberet. Digna sunt eorum verba quae hic inserantur. Nos, aiunt, tacti dolore intrinsecus, et extrinsecus aspersi rubore, quoniam labor debitae nostrae sollicitudinis pretiosum apostolicum instrumentum, nostris supplicationibus constitutum, et subreptum tempore nostro nunc usque reperiri non potuit; secundum quod fideliter ab eo exemplatum invenimus, nostra nostrorumque comitum et baronum [Col. 0036C] pari memoria protestante, praesens hoc simile liberatorium scriptum per manus magistri Theodosii nostri notarii scribi mandavimus, et plumbea bulla, nostro solito typario impressa confirmari, etc. Quae apud Baronium habentur ad annum 1090, ubi instrumentum istud datum Canusii mense Julio, indictione XIII, integrum habetur, cum Rogerii Boamundi aliorumque optimatum subscriptionibus.



XXVIII. De falso instrumento dedicationis Cavae.

Ex his autem facile intelligitur quantum a vero aberraverit Ughellus tomo VII Italiae sacrae, ubi in catalogo antitistum Acheruntinorum hanc Bantini monasterii dedicationem ad annum 1093 ex veteri, ut putat, monumento revocare conatur. Etenim [Col. 0036D] quamvis inficiari nolimus Urbanum anno 1093, aut etiam aliis temporibus, ut innuit Petrus diaconus in continuatione Chronici Casinensis, Casinum invisere potuisse, imo et eum in Apuliam cum memoratis principibus variis temporibus non semel convenisse, si tamen certa sunt monumenta quae numero superiori laudavimus, et sane illa esse certa haud dubitari potest, vix ultra annum 1088 differri potest hujus dedicationis celebritas. Etenim anno 1090 quo datum est secundum illud Rogerii et Boamundi instrumentum, jam a celebrata dedicatione aliquod, et quidem satis longum temporis intervallum effluxisse debuerat, ut non solum Apuliae proceres immemores suorum promissorum, Bantini monasterii bona et chartas diripuerint; sed etiam ut tempus habuerit [Col. 0037A] Urbanus, instante Ursione abbate, jam dictos principes commonendi, ut tantum scandalum sua auctoritate comprimerent. Quod re ipsa mense Julio, uti fert eorum diploma, coactis totius provinciae viris nobilibus anno ipso 1090 jam fecerant.

Jam vero, si libeat, dicere quid de hoc Ughelli monumento sentiamus. Illud ad Bantinum monasterium nihil pertinere, sed aut ab aliquo nebulone confictum fuisse, aut certe ad monasterium Cavense referri debere, nobis videtur. Et quidem monasterium sanctae Mariae de Pauso, vulgariter Doventuum nuncupato, quod in ea charta memoratur, nemo novit; nec nisi divinando Ughellus, ac post eum Lubinus in Notitia abbatiarum Italiae, et forte alii nonnulli recentiores illud esse monasterium Bantinum [Col. 0037B] conjecerunt. Si vero hoc qualecunque instrumentum simul cum Cavensis monasterii privilegiis et dedicationis ejus historia conferatur, ex iis plane illud consarcinatum fuisse, quisque facile advertere poterit: quod probant sanctissimae Trinitatis mentio, indulgentiae utrobique eaedem, dedicatio utraque mense Septembri facta, eaedem gratiae utrique loco ac ecclesiae Compostellanae indultae, bulla in favorem novae dedicationis utrobique Salerni mense Octobri data, et alia quae huc appellare non vacat. De Cavensi dedicatione infra ad annum 1092 agemus.



XXIX. Urbani iter in Siciliam.

Urbanum eodem anno in Siciliam transmisisse, non modo recentiores auctores, sed ipse etiam testatur [Col. 0037C] Gaufredus Malaterra, monachus Benedictinus, auctor illorum temporum accuratus, qui res Rogerii comitis gestas, ipso adhortante, quatuor libris conscripsit. Is narrat libro IV, cap. 13, Rogerium Siciliae comitem, fratrem Roberti Guiscardi, adeoque alterius Rogerii ducis Apuliae et Boamundi patruum, anno 1088 inchoante Aprili Buceram Siciliae urbem obsedisse, ibique suscepisse Urbani legatos cum litteris sigillatis, quibus invitabat eum pontifex, ut Troinam, quo ipse properabat, quam posset celerrime accederet, secum de rebus gravibus colloquium habiturus. Adfuit, condicto die, comes, ut prosequitur ille auctor, et finito colloquio pontificem multis donariis honoratum dimisit. Quid vero negotii [Col. 0037D] inter eos ageretur, Gaufredus diserte non retulit, nisi forte id fuerit quod subjungit de Constantinopolitano imperatore, Alexio Comneno, quem Urbanus missis ante paucos dies, id est statim post suam in pontificatum electionem, legatis Nicolao abbate Cryptae ferratae, et Rogerio diacono, paterna increpatione commonuerat, quod in provinciis sibi subjectis Latinos sacerdotes, abjectis azymis, in pane fermentato sacrificare cogeret. Addit idem auctor imperatorem, suscepta humiliter pontificis increpatione, eum per eosdem legatos ex itinere jam reversos invitasse chartulis litteris aureis scriptis, ut intra unius anni et dimidii terminum in Graeciam veniret, ad tractandum ea de re in concilio apud Constantinopolim celebrando: sicque communi utriusque gentis [Col. 0038A] consensu pax firma in Ecclesia sanciretur. Hoc quidem, ut refert idem auctor, Rogerius Urbano consulebat; sed veritus pontifex ne, se absente, Guibertini, qui Romae potentes erant, omnino praevalerent, illud iter aggredi ausus non est: et eosdem aut certe alios legatos sui loco Urbanus ad imperatorem iterato misit, qui pacem anno sequenti utcunque cum illo composuerunt. Certe urgentissimum et quidem improvisum aliquod magni momenti negotium huic in Siciliam itineri occasionem praebuisse inde colligimus, quod pontifex, qui ante aliquot dies Casini versabatur, imo et in Apulia ad Bantinam ecclesiam dedicandam cum Rogerio et Boamundo comitis Rogerii ex fratre nepotibus nihil aliud cogitans accesserat, Terracinam reversus, [Col. 0038B] repente dimissis omnibus in Siciliam longo itinere, uti Gaufredus habet, fatigatus transmiserit, ut cum Rogerio colloqueretur, qui hoc anno captis, ut refert Lupus Protospata, Syracusis, Bruceram, ut ex Gaufredo diximus, tunc, mense scilicet Aprili, obsidebat. Aiunt vulgati apud Rocchum Pyrrhum in Sicilia sacra auctores Urbanum ea occasione in sacello quodam subterraneo cathedralis ecclesiae Troinensis missam celebrasse, atque in ejus rei memoriam appositam fuisse inscriptionem, qua vetitum est ne deinceps in locum illum mulieres ingrederentur.



XXX. Anselmo archiepiscopo Mediolanensi mittit pallium, etc.

Respirabat tunc Mediolanensis Ecclesia sub Anselmi catholici viri pontificatu, qui ante aliquot annos [Col. 0038C] in locum Tedaldi schismatici suffectus, baculum a rege susceperat, ob id ne, aut certe ob aliquam aliam causam, quam incertam esse Ripamontius dicit, in Gregorii pontificis offensionem incurreret; sed ei post modum poenitenti culpam condonavit Urbanus, atque ipsi in solium, quod sponte dimiserat, restituto ac confirmato, pallium per Herimannum cardinalem misit cum epistola, cujus solum superest fragmentum in Urbani Vita, quod referetur inter ejus epistolas. Idem ferme praestitit Urbanus erga Henricum Suessionensem episcopum, qui cum episcopatus investituram a Philippo rege accepisset, Romam veniens coram pontifice sponte dignitatem abdicavit: huic tamen renitenti et nolenti praecepit [Col. 0038D] Urbanus, ut sedem repeteret, accepto juramento se nunquam iis, qui a sede apostolica fuissent excommunicati, communicaturum esse, aut interfuturum eorum consecrationibus, qui per nefas episcopatus vel abbatias occupassent. Idem factum fuisse Belvacensi episcopo tradit Pandulfus in Vita Urbani, id quod etiam Platina testatur. Redeo ad Anselmum Mediolanensem.

Huic Urbanus litteras scripsit de reconciliatione lapsorum, ex quibus Ivo parte IV, c. 407, decretalem epistolam excerpsit, quae passim edita, sed multum ex vulgato Anselmo Lucensi aucta, dabitur inter Urbani litteras, cum duobus aliis canonibus, in concilio Belvacensi anni 1114 nostro pontifici pariter attributis, quorum primus clero, alter populo Mediolanensi [Col. 0039A] inscriptus est. Hunc utrumque canonem, etsi nonnulli eenseant Alexandro II tribuendum esse, Urbano abjudicare visum non est, cum forte simili malo idem omnino remedium ab utroque pontifice adhibitum fuerit. Neque enim insolens videri debet unum et eumdem canonem a duobus pontificibus promulgatum fuisse. Nam canon presbyterorum filios, dist. 56, cap. 1, magna ex parte repetitur c. 11, Nisi aut, qui Urbano utroque in loco assignatur, et reipsa inter Melphitani et aliorum Urbani conciliorum decreta occurrit: et tamen in concilio Belvacensi supra memorato dicitur esse Gregorii VI et Urbani II. Et apud Ivonem parte VI, c. 410, Gregorii VII et Urbani II. Visum est aliquando mihi, idem ferri posse judicium de canone [Col. 0039B] clerico jaciente dist. 50, c. 37, quod ex Urbani epistola ad Guernerium Narbonensem, antequam pontifex fieret, defunctum, decerptus diceretur. At postmodum a viris doctis didici errorem in titulum irrepsisse, legendumque esse Guernerio Mersburgensi, qui reipsa Urbani II tempore vixisse memoratur. Quare illum canonem sub sincero ejus titulo referemus in appendice. Quo autem anno haec ad Guernerium epistola scripta fuerit, haud liquet. Bucelinus observat Guernerium pro Gregorio VII stetisse, et tamen inter episcopos catholicos qui concilio Quintiliburgensi anno 1085 subscripserunt, legitur Bernardus Mersburgensis, an idem qui Wernarius seu Guernerius dictus sit, Bucelinus quippe Bernardum non recenset.



XXXI. Ecclesia Cremonae dotatur.
[Col. 0039C]

Hoc ipso anno ecclesiam collegiatam Sanctae Agathae apud Cremonam, quam Gregorius VII ampliaverat, Urbanus dotavit, attributis ei ecclesiarum Sancti Valerii et Sancti Christophori, prope eamdem urbem sitarum, reditibus, ut refert Joseph Bresceanus in Chronico Cremonensi ms. quod prae manibus habemus. Clericos saeculares hujus basilicae in regulares canonicos mutasse circa annum 1090, dicitur idem pontifex apud Merulam, sed illi postea ad saecularem statum rediere. Aliud privilegium hoc etiam anno indulsit Urbanus monasterio Sanctae Crucis Saxivivi, in territorio Fulginensi, quod Mainardo ejus auctori et primo abbati inscriptum dicitur in ejusdem loci Chronico italico. At [Col. 0039D] ejus exemplar habere non licuit, sicut nec alterius quod hoc ipso anno datum fertur Petro abbati Carrofensi apud Pictones in Gallia, quanquam istud, si non fallor, aliud non est ab eo quod anno 1096 eidem monasterio concessum suo loco dicemus.



XXXII. De rebus Hispanicis. Turbae in Ecclesia Iriensi. Concilii Fussellensis tempus. Primatus Ecclesiae Toletanae restitutus.

Quod ad res Hispanicas attinet. Augebatur ibi quotidie novis incrementis catholica fides Christianorum principum fortitudine, qui pulsis Mauris urbes praeclaras, et provincias interdum integras recuperabant. Auctor Indiculi rerum Aragonicarum a [Col. 0040A] Pistorio tom. III Hispaniae illustratae editi habet Urbanum Alfonso Aragoniae regi ejusque successoribus et regni proceribus condonasse, ut decimae in ditionibus quas a Mauris recuperarent, ab eis reciperentur, exceptis episcoporum sedibus et dignitatibus.

At sedente Urbano, non Alfonsus, sed Sancius et Petrus Arragoniam obtinebaut; quare id, ni fallor, intelligendum est de Petro, cui Urbanus hanc facultatem indulsit. Etsi id etiam Alfonso regi concessum dicatur, id referri debet ad Aldefonsum seu Alfonsum Legionis et Castellae regem tunc inter reges Hispanos eminentem, qui, recepto ante aliquot annos ex Barbaris Toleto, imperatoris Hispaniae titulum accepit curavitque ut ei urbi Bernardus [Col. 0040B] monachus Cluniacensis, qui tum monasterio Sancti Facundi praeerat, archiepiscopus praeficeretur. Atque ea fuit occasio renovandi hujus Ecclesiae antiqui splendoris, quem diuturna Barbarorum dominatio obscuraverat.

Iriensi Ecclesiae, cui tunc suberat urbs Compostella, jam ab aliquot annis praefecerat rex Sancius Didacum, virum haud ignobilem, sed qui, ut ait auctor Historiae Compostellanae, adeo externis curis implicitus erat, ut interiora non satis curaret. Hunc nescio quo casu commotus Alfonsus in vincula conjecit, unde magna tumultuatio, turbae ingentes in hac Ecclesia concitatae. Cum itaque omnia pessum irent, nec celeberrimae Ecclesiae, quae jam tunc beati Jacobi reliquiarum possessione gloriabatur, [Col. 0040C] cladem aequo animo ferre valerent viri probi, Alfonsus ut hanc a se injuriam amoliretur, alium episcopum in Didaci locum intrudere conatus est. Opportunam hujus concilii exsequendi occasionem offerebat ei, ut quidem ipsi videbatur, synodus apud sanctam Mariam de Fusellis, quam tunc Ricardus Sancti Victoris abbas, legatus sedis apostolicae a Gregorio VII in Hispaniis institutus, congregaverat. Quare immissis subornatoribus, persuasum est callide Didaco ut, si vellet absolvi a vinculis, se reum in concilio fateretur, et humilitate procul dubio cor regis emolliendum fore, nec aliam ei superesse obtinendae libertatis viam. Assensit ille, sed res alio vertit quam ipse putaverat. Quippe cum Alfonsus in concilium venisset, adductusque, eo jubente, [Col. 0040D] fuisset Didacus, atque uti edoctus fuerat, virga et annulo in manus legati consignatis, episcopali dignitate coram omni populo se indignum proclamasset, statim pronuntiavit legatus eum episcopali dignitate decidisse, licentiamque dedit alterum in ejus locum substituendi. Nec mora, Petrus Candidiniensis abbas, qui data opera praesto erat, a rege designatus in episcopum, statim assumptus atque consecratus est. Is Biennio rexit Ecclesiam Iriensem, ad annum scilicet 1091, quo in Legionensi concilio a Rainerio apostolicae sedis legato exauctoratus fuit, cum jam Ricardus, re ad Urbanum delata, apostolica legatione spoliatus fuisset. Haec omnia discimus ex veteri Historia Compostellanae [Col. 0041A] Ecclesiae quae initio saeculi duodecimi, jubente altero Didaco, primo Compostellae archiepiscopo scripta est a Geraldo ejus familiari. Ex hac Historia ea quae ad rem nostram pertinent referemus in Appendice excerpta anno 1703 ex eod. ms. doctissimi Ferrerae apud Madritum parochialis ecclesiae rectoris, a viro cl. Joanne Le Grand, cum esset a secretis illustrissimo abbati Estraeo, qui tum Christianissimi regis legatione ad Philippum V Hispaniarum regem in ea urbe fungebatur.

Inter caetera vero quae ex eadem Historia discimus, illud sane observatione dignum est quod inde facile colligi possit quo tempore celebratum fuerit concilium Fussellense, variis temporibus ab auctoribus Hispanis assignatum. Non enim ad annum [Col. 0041B] 1135 revocari debet, ut putavit Sandovallius, aut ad Paschalis II pontificatum, ut visum est piae memoriae cardinali Aguiri ordinis Benedictini splendori, qui illud cum Palentino in quo, ut legitur in Vita beati Geraldi, recitatum fuit Braccarensis Ecclesiae privilegium, confudit: sed anno 1088 desinente, aut sequentis initio celebratum fuisse dici debet. Nam Petrus abbas, qui ejus concilii tempore, aut saltem statim atque finitum fuit, Iriensem Ecclesiam occupavit, post duos regiminis annos exauctoratus fuit a Rainerio legato sedis apostolicae, in concilio Legionensi, quod ex omnium consensu anno 1091 consignari debet. Ejusdem veteris monumenti ope multum illustrantur aliquot Urbani epistolae, in quibus pontifex vehementer conqueritur apud Alfonsum [Col. 0041C] regem, de captivitate episcopi sancti Jacobi, ac de ejusdem illegitima exauctoratione, a Richardo contra regulas attentata. Hinc etiam discimus cur Urbanus, ablata Richardo legatione, vices suas in Hispania Bernardo Toletano antistiti commiserit. Caetera suis locis exponentur.

Cum itaque his turbis Ecclesiae Galliciae agitarentur, Bernardus jam consecratus Toleti episcopus, ut plerique existimant, quod quidem verisimilius est, aut certe solummodo ad hanc sedem designatus, si, ut alii volunt, verum sit eum ab Urbano, quod ipse nunquam dixit, consecratum fuisse, Romam venit adversus Richardum, si Roderico Toletano credamus, conquesturus, vel, ut aliis placet, ad visitanda apostolorum [Col. 0041D] limina, et ut obsequia sua novo pontifici, sive ille fuerit Victor, ut quidam dicunt, sive successor ejus Urbanus, quod magis videtur antiquis monumentis consentaneum, deferret: eo etiam intendebat ut ea occasione antiquorum Ecclesiae Toletanae privilegiorum obtineret restitutionem: quod colligi potest, imo diserte habetur in Urbani epistolis. Certe Bernardum cum litteris commendatitiis Alfonsi regis venientem benigne ab Urbano exceptum fuisse testatur ipse idem pontifex in epistola ad eumdem regem, qui in altera ad Hugonem Cluniacensem, ait Bernardum a se reverenter fuisse exceptum, tum ob ejus commendationem, tum ob ipsius Bernardi, et sedis Toletanae, [Col. 0042A] quam regebat, reverentiam. Hinc statim eidem primatum in caeteras Hispaniarum Ecclesias Urbanus contulit, data bulla Anagniae Idibus Octobris hujus anni, in qua pallii privilegium, et primatum in Hispaniis se ei conferre declarat, ad id precibus Ildefonsi regis excitatus, ob antiquas Ecclesiae Toletanae praerogativas. Qua de re non regem modo aut Hugonem abbatem, sed etiam universos Hispaniarum archiepiscopos certiores fecit. Litteras vero quas hujus rei causa scripsit pontifex, etsi notis chronologicis careant, ad hunc annum pertinere nemo non videt. Praemissum Toletanae Ecclesiae privilegium in Appendice locum habebit, sicut et Gregorii IX de eadem re rescriptum ad Rodericum Toletanum archiepiscopum, qui privilegiorum Ecclesiae [Col. 0042B] suae exemplaria sua authentica ab eo pontifice postulaverat. Ipsas autem litteras edendas relinquimus laborioso eruditoque pontificiarum epistolarum collectori, ne repetita saepius earumdem rerum editione litteratis librorum emptoribus oneri simus.



XXXIII. Artaldus Helenensis ab Urbano consecratur.

Emersit circa illud tempus gravis controversia in provincia Narbonensi inter Artaldum electum Helenensem episcopum et Dalmatium ejus metropolitanum, qui eum ob Simoniae suspicionem consecrare renuebat. Artaldus hanc repulsam passus Romam adiit, ibique praestito sacramento purgatus, ab Urbano ipso consecratus est. Id fusius, uti conjicere licet, descriptum erat in Urbani Gestis, ex quibus [Col. 0042C] canonem Artaldus in suum decretum Gratianus invexit 8, q. 3, c. 2, ubi ille mendose, uti dicemus, episcopus Arelatensis appellatur. De quo errore cum hic canon ad Urbanum nostrum spectet, juvat hic paulo accuratius inquirere. Franciscus Bosquetus merito reprehendit Gratiani editores, quod pro Arelatensis, legendum esse Electensis censuerint, cum, inquit, certum sit Electensem Ecclesiam, etsi Narbonensi provinciae ab initio subjectam, ante Joannis XXII tempora episcopali titulo ornatam non fuisse. At caeteris felicior non fuit vir eruditus in vulgata lectione propugnanda, quam retineri debere contendit, ut inde probaret Arelatenses episcopos olim Narbonensi metropolitano subjectos fuisse. Etenim nec Arelatensis Ecclesia unquam ad [Col. 0042D] provinciam aut primatum Narbonensem pertinuit, nec inter Arelatenses episcopos Artaldus ulius usquam memoratur. Alia itaque solvendae hujus difficultatis via ineunda est, quam videtur invenisse vit cl. Stephanus Baluzius in additis ad librum V De concordia sacerdotii et imperii cap. 41, ubi monet legendum esse in hoc canone Artaldus Elenensis episcopus, Helenensis quippe Ecclesia tunc temporis subjecta erat metropoli Narbonensi. Et quidem tunc vivebat Artaldus, qui Elenensem sedem eo saeculo desinente tenuit, ut confirmatur ex his verbis libri IV Marcae Hispanicae, Artalli electi episcopi Helenensis mentio fit VI Idus Maii, anno 27 regnante Philippo rege. Qui quidem Philippi annus si a patris ejus [Col. 0043A] obitu computetur, ad annum 1088 revocari debet, quo reipsa Artaldum electum fuisse credimus, et sub ejusdem anni finem Romae, quo post varias peregrinationes jam redierat Urbanus, consecratum. Laudat idem Baluzius duos codices vetustos ms.: unum scilicet Puteanum, qui nunc exstat in Bibliotheca regia, et alterum quem penes se servat, in quibus hic dicitur, Artaldus Alanensis episcopus, quae lectio etsi mendosa, sinceram tamen quam propugnamus confirmat. His adde Urbani epistolam anno sequenti scriptam ad Raynerium apostolicae sedis legatum, qua pontifex ei causam haud dubio istam, quae inter episcopum Elenensem et Narbonensem metropolitanum versabatur, discutiendam committit. Hic exhibendus est locus integer ex [Col. 0043B] decreto Gratiani, cum Gesta Urbani secundi, ex quibus hic canon depromptus dicitur, modo non habeantur.


Post electionem, pro indemnitate Ecclesiae, licet electo juramentum praestare (8, q. 3, c. 2).

»Artaldus Arelatensis [lege Helenensis] episcopus, Narbonensis Ecclesiae suffraganeus, Romam consecrandus ad dominum Urbanum papam venit, suus quippe archiepiscopus eum consecrare nolebat, quoniam post electionem suam propter bona Ecclesiae conservanda canonicis juravit. Consecratus itaque est a domino papa Urbano, ante purgatus hujusmodi juramento. De juramento quod canonicis nostrae Ecclesiae feci post electionem, nullam conventionem ante ut eligerer feci. Narbonensis [Col. 0043C] vero archiepiscopus nullius praeter id criminis causa consecrationem nostram omisit, me sciente, neque mihi criminis conscius sum propter quod a sacra me unctione [mss. a sacerdotio me] repellat.«

Contra hanc ordinationem Narbonensem archiepiscopum reclamasse discimus ex epistola ad Raynerium modo laudata: quem tamen causa cecidisse patet tum ex isto canone, tum ex eo quod Artaldus Ecclesiam Helenensem diu postea quiete rexerit, variisque conciliis, ac potissimum Nemausensi, ubi praesens erat ipse pontifex, inter alios catholicos antistites interfuerit, ut probat Baluzius locis laudatis. Porro Elenensis seu Helenensis episcopatus sedes post varias fortunas, quas idem Baluzius describit in notis ad Gratianum, translata [Col. 0043D] Perpinianum, tandem ante aliquot annos a Tarraconensis archiepiscopi jurisdictione subtracta, Narbonensi antiquae suae metropoli restituta est.



XXXIV. Privilegium Cluniacense.

Urbanus qui Idibus Octobris Anagniae erat, uti ex privilegio Toletanae Ecclesiae patet, paulo post Romam reversus, ibi ipso die primo Kalendarum Novembrium amplissimum privilegium sancto Hugoni ejusque monasterio Cluniacensi concessit, in quo, inter caetera observatione digna, pontifex se sancto abbati ejusque coenobio debitorem agnoscit, quod per eum monasticae religionis rudimenta susceperit, et in eo loco per secundam sancti Spiritus gratiam fuerit renatus; quibus verbis professionem [Col. 0044A] monasticam non obscure alterum baptismum appellat.



XXXV. Magalonae episcopi speciali jure pontifici Romano subjecti.

Mense sequenti pontifex Gotofredo episcopo Ecclesiam Magalonensem cum comitatu Substantionensi confirmavit, litteris ea de re hoc anno datis Romae XIX Kalendas Januarii. Cur vero tunc Gotofredo necessaria fuerit Ecclesiae Magalonensis confirmatio, qui multo antequam Urbanus pontifex fieret, hanc sedem obtinuerat, discimus ex Antonio de Verdala, ejusdem Ecclesiae episcopo, in libello De serie episcoporum Magalonensium apud Labbeum tomo I Bibliothecae novae, ubi ille auctor refert Petrum Melgorii comitem anno 1085 Kalendis Maii [Col. 0044B] dedisse Gregorio VII pontifici Romano jus omne quod habebat in episcopatu Magalonensi, simul cum comitatu Substantionensi in manus Petri episcopi Albanensis, sedis apostolicae legati, et Gotofredi ejusdem Ecclesiae jam tunc episcopi. At pontifex, accepta donatione, comitatum Petro ejusque successoribus in feudum reddidit sub sacramento fidelitatis et censu annuo unius unciae auri optimi; jus vero omne, quod apostolica sedes hac donatione acquisierat, transfudit in Gotofredum, qui ex eo tempore vices pontificis ea in re obtinuit, et ejus Ecclesia sub speciali Romanae sedis tutela posita fuit: unde comites Substantionenses Magalonensium episcoporum facti sunt feudatarii, et ipsi episcopi Romanis pontificibus specialiter addicti fuerunt: [Col. 0044C] quae omnia huic confirmationis bullae de qua agimus locum praebuere. Porro Gotofredus postea multas ecclesias et possessiones suae Ecclesiae canonicis contulit, ut eos ad vitam communem, et regulam sancti Augustini amplectendam incitaret. Qua in re auctoritate Urbani adjutum fuisse docet idem auctor, qui observat datam fuisse ab Urbano ea occasione potestatem Gotofredo, ejusque successoribus insistendi, quod frustra ab ejus decessore tentatum fuerat, ut clerici ad canonicam et religiosam vitam converterentur, arguendo, obsecrando et increpando.



XXXVI. Guidonem epistol. Viennensibus commendat.

Hoc ipso anno, ut ex Chronico antistitum Viennensium a Burnone ejusdem urbis archiepiscopo [Col. 0044D] edito discimus, Viennensis post diuturnam, quod conqueritur Urbanus in epistola ad ejus provinciae episcopos, aliquot annorum cunctationem, in archiepiscopum elegerunt Guidonem, e Burgundionum principum familia, qui confestim ad Urbanum accessit et benigne ab eo exceptus, ac per aliquod tempus in curia Romana retentus est. Eum postea Viennam revertentem pontifex litteris, ad omnes ejus urbis ordines datis, commendavit. Has ad hujus anni finem revocandas esse suadet rerum gestarum series.



XXXVII. Benedicto episcopo Nannetensi privilegia concedit.

Circa idem tempus, ut quidem videtur, Urbanus [Col. 0045A] Benedicto Nannetensium episcopo, qui ei, ut conjicimus, recens electo gratulatus fuerat, rescripsit ejusque Ecclesiae, ac monasterii Kemperlegiensis, cui etiam abbas praeerat, privilegia confirmavit. At canonizationem sancti Garloesii quam idem antistes efflagitabat, in aliud tempus distulit, quod haec causa in plenaria synodo expendi deberet.



XXXVIII. Romae hiemem transigit in magnis angustiis.

Totam hujus anni hiemem pontifex transegit Romae, sed in tantis angustiis, ut vix ei necessaria suppeditarentur. Guibertus nempe cum suae factionis hominibus ita pontificios exagitabat, ut nequidem respirare eis tuto liceret. Urbanum in turre quadam captivum detentum fuisse, ac postea a Roberto Wiscardo inde liberatum tradit Gerohus apud [Col. 0045B] Tegnagellum, sed hic auctor quod Gregorio VII contigit, incaute ad Urbanum refert. Certius est Domnizonis testimonium, quod in Appendicem nostram referemus, ex libro II, cap. 3, ubi ait Odonem quemdam de Tulliere a Guiberto suis ipsius copiis fuisse praefectum, ut Urbanum bello continuo lacesseret. At nemo melius ea de re scripsit quam Pandulfus in Vita Gelasii secundi. Gelasius porro is ipse est Joannes Cajetanus, quem Urbanus diaconum cardinalem et cancellarium creavit, cujus constantiam Pandulfus summopere laudat, ob id potissimum quod pontificem tot tantisque ferme obrutum calamitatibus nunquam deseruerit. Libet hic hujus auctoris verba proferre.

»In diebus igitur illis non, sicut credo, absque [Col. 0045C] Spiritus consolatoris oraculo, frater Joannes Cajetanus jam adolescens, monachus Casinensis, ab omni simul catholica Romana Ecclesia et Urbano papa, qui ei praeerat, in tantarum perturbationum auxilium ac consilium, partemque est sollicitudinis vocatus, etc. Domnus Urbanus . . . eum accivit, imminente persecutione Allemannica, in tantum miseriarum per Girbertum astrictus, quod praetermissis aliis, a quodam famosissimo viro atque illustri, Petro-Leonis Romae in insula Lycaonia, intra duos egregii Tiberis pontes, vix ab inimicorum insidiis sustentatus matronarum Romanarum, et aliquando muliercularum pauperum eleemosynis sustentabatur.« Huc, nisi fallor, aut certe, ut jam diximus, ad prima ejus pontificatus initia revocari [Col. 0045D] possunt Domnizonis versus ex cap. 3, lib. II, in quibus Urbanus a Guibertinis impetitus ad Mathildem scripsisse dicitur, ut Gregorii praeceptorum memor Ecclesiae causam non deserat, quod quam virili animo fecerit mulier fortissima, exponit idem auctor in consequentibus, nosque suis locis dicemus.



XXXIX. Rerum in Germania et Henrici status. B. Stanislai translatio.

At quantumvis graves fuerint Romae et in Italia Ecclesiae et regni turbae, quas Henriciani et fautores pseudopapae Wiberti his temporibus excitarunt, haud tamen minores fuere tumultus in Germania, adeo ut, divisis inter se in varias factiones urbibus [Col. 0046A] et provinciis, ipse etiam Henricus non semel in vitae et imperii periculum inciderit. Welpho autem Bavariae dux, qui ei adversabatur, jam ab initio hujus anni, ut narrat Trithemius, Augustam Vindelicorum occupaverat, capto ejus urbis episcopatus invasore Sigefrido. Quo etiam tempore alius schismaticus, qui Wormatiae sedem antea invaserat, facti poenitens, relicto episcopatu, Hirsaugiam secessit et monachus ibi effectus est. Interea Hugo comes de Egentheim Alsatiam recepit; et Metenses, cum audiissent Urbanum in Victoris demortui locum suffectum fuisse, idque in Germania fuisse promulgatum, pulso Brunone pseudoepiscopo, qui post alterum invasorem, sed jam tunc poenitentem, hanc sedem occupare tentabat, palam protestati sunt nullum se unquam [Col. 0046B] alium episcopum, praeter Hermannum, qui verus et legitimus eorum pastor erat, ob idque ab Henricianis in Tuscia captivus detinebatur, recepturos. Unde Bruno adeo ab omnibus despectus est, teste Bertoldo, ut anno sequenti ad Catholicorum partem repedare compulsus fuerit.

Hoc etiam anno, aut certe sequenti, crebrescentibus ad tumulum beati Stanislai Cracoviensis episcopi miraculis, sacrum ejus corpus die 27 Septembris ex sancti Michaelis templo in ecclesiam cathedralem solemni ritu translatum fuit. Ei postea Innocentius IV sacros honores decrevit, et exhinc inter martyres celebratur. Haec fusius apud Longinum ejus Vitae scriptorem.

At prosperos illos eventus mors aliquot sanctorum [Col. 0046C] virorum interturbavit. Ex his fuit Burchardus Halberstatensis episcopus, quem schismatici immani sacrilegio die VIII Idus Aprilis interfecerunt. Hunc brevi secuti sunt Wigoldus episcopus Augustanus, Bernhardus, qui fuerat Constantiensis Ecclesiae scholarum magister, Bertoldus item egregius doctor, et qui prae caeteris illustris erat, Gebehardus archiepiscopus, Salisburgensis Ecclesiae catholicae propugnator indefessus, ad quem ejusque collegas Urbanus primam omnium, pontifex factus, epistolam de sua electione scripserat. Obiit XVII Kal. Julii ut in ejus Vita legitur, edita Augustae Vindelicorum. Librum scripsit contra schismaticos, quem Tegnagellus in sua collectione integrum exhibet. Praeter haec, [Col. 0046D] Saxonibus cum Henrico reconciliatis, Hermannus qui adversus eum in regem electus fuerat, compulsus est in Lotharingiam se recipere, ubi paulo post defunctus, Metis sepultus est. Verum postea, mutatis vicibus, Saxones iterum adversus Henricum rebellarunt, et ipse insignibus regiis spoliatus turpi er victus fugatusque fuit, ut refert Bertoldus ad finem hujus anni, ubi scribit Henricum biduana obsidione ad confessionem anathematis et expetitionem reconciliationis adactum fuisse. At diuturna non fuit nec sincera haec reconciliatio, et paulo post suorum promissorum oblitus rursus rediit ad vomitum. Haec licet Dodochinus sancti Disibodi abbas anno sequente consignat in Appendice ad Marianum Scotum, quem sequitur Trithemius: praeferenda est Bertoldi [Col. 0047A] tum viventis auctoritas, qui hanc cladem Henrico illatam bis commemorat, sub finem nempe hujus anni et sequentis initio, quod pro more suo a Christi Natalium festivitate repetit. Porro victoriam, quam ea occasione Ekkehardus marchio de Henrico reportavit, tantam fuisse asseverat Bertoldus, ut imperator, perditis regalibus insignibus, vix de manibus insequentium ereptus, e Thuringia ubi Gleicham arcem obsidebat, Banbergam usque fugere coactus fuerit, ibique Natalium Christi festivitatem absque ullo apparatu inglorius solemnizare.



XL. Epistola decretalis ad Pibonem.

Circa illud tempus Urbanus a Pibone Tullensium episcopo de variis causis interrogatus decretalem ad eum epistolam, cum consensu synodalis concilii, rescripsit, [Col. 0047B] quam primis Urbani pontificatus annis scriptam fuisse ex eo colligimus, quod in ea pontifex capite 4 innuat se Piboni respondere, antequam ullum concilium generale celebrasset. At anno 1089, ut habet Bertoldus, Urbanus generalem synodum 115 episcoporum collegit. Forte Pibo, cum post iter Jerosolymitanum in monasterio Sancti Benigni Divione monachum induisset, ad ecclesiam suam redire paulo postea jussus, has Urbano difficultates proposuit. Iter illud susceperat anno 1083, et Tullum jam reversus erat anno 1088, ubi obiit anno 1107.



XL bis. Urbanus Romae moratur.

Primos hujus anni (1089) menses, Romae in insula, ut refert Bertoldus, quae inter duos pontes sita est, [Col. 0047C] transegit Urbanus, et quidem his in angustiis positus, quas paulo superius ex Pandulfo commemoravimus, nihil omnino subtrahens utilium, quominus gregi sibi commisso in omnibus prodesset; ita majora negotia pertractans, ut tamen ea quae tanti non videbantur esse momenti curaret; ac sic iis quae ad universale Ecclesiae regimen pertinebant intentus, ut non negligeret privatorum negotia, quae ad eum referebantur. Haec omnia rerum ab eo gestarum series vera esse comprobabit. Hujus anni initio privilegium olim exhibendum concessit canonicis regularibus sancti Joannis de Vineis apud Suessionas ut eos sub apostolicae sedis tutela positos ad arctiorem regulae suae praxim, quam paulo ante susceperant, magis ac magis observandam adhortaretur: [Col. 0047D] quare super omnia statuit, ut canonicae constitutiones, perpetuis temporibus in eorum Ecclesia inviolabiter observarentur. Has constitutiones vidisse et approbasse Urbanus dicitur in veteri ejus loci Chronico, cujus auctor id probat ex earum titulo, qui in authentico earum exemplari, et forte autographo, suo tempore habebatur. Haec sunt ejus verba de Urbano loquentis: Is primus fuit erga canonicam nostram, sic veteres canonicorum regularium monasteria appellare consueverant, benedictionum apostolicarum et largitionum distributor, qui constitutiones nobis proprias et particulares approbavit et corroboravit, quemadmodum titulus illis praefixus connotat. »Incipiunt canonicae institutiones Ecclesiae [Col. 0048A] Sancti Joannis in Vineis, editae secundum regulam Sancti Augustini, confirmatae a bonae memoriae viro Urbano pontifice II quas debemus inviolabiliter servare. Duabus autem et quadraginta lectionibus absolvuntur,« etc. Certe Urbanum pontificem speciali dilectione prosecutum fuisse canonicos regulares sancti Augustini, qui tunc recens excitati in Ecclesia florebant, probant varia ejus diplomata quae supersunt, suis locis proferenda. Ex quibus Gerosius praepositus Reicherspergensis in expositione psalmi 64 seu libro De corrupto statu Eccelsiae ad Eugenium III papam, tomo V Miscellaneorum Baluz. edito locum insignem profert, quem seorsum edere visum non est, cum iisdem omnino verbis habeatur in plerisque canonicorum regularium privilegiis. [Col. 0048B] Porro aliud Sancti Joannis Suessionensis privilegium ex Sirmondi schedis, quod etiam ex codice ms. reginae Sueciae, nunc Ottoboniano, Romae habemus, edidit Labbeus tomo X Conciliorum, sed quod prioris excerptum facile crederemus, nisi praeter pauca alia, diversam haberet chronicam notam. Et quidem non omnino insolens est, ut idem pontifex duobus diplomatibus, diverso tempore datis, eadem ferme jura uni loco concesserit; quo autem anno datum istud fuerit, ne conjiciendo quidem expiscari potuimus, praesertim cum in cod. ms. decretalis formam praeferat.



XLI. Privilegium S. Victoris Massiliensis.

Ad hujus quoque anni initia revocandum est privilegium quod Urbanus monasterio Massiliensi [Col. 0048C] Sancti Victoris primo pontificatus sui anno indulsit, non quidem indictione XI, ut vulgata exemplaria praeferunt, sed XII, quae huic anno convenit. Et quidem anno praecedenti die X Kalendas Martii (nam hoc mense datum dicitur) nondum Urbanus sedem apostolicam conscenderat, et Richardus abbas cui inscriptum est, adhuc in Hispania tunc temporis morabatur, ubi legationis apostolicae, quam a Gregorio VII acceperat, munia exercebat, licet a Victore primum defecisset, postea fortasse ipsi reconciliatus. At hoc anno Ricardus, illa dignitate ab Urbano, quod minus caute, ut ait Rodericus, legationis officium obiret, et forte ob alias nobis ignotas causas exutus, et ad monasterium suum reversus, hoc privilegium a pontifice obtinere potuit. Nec mirum videri debet, [Col. 0048D] tunc illi Urbanum gratificari voluisse; necessarium quippe erat tantum virum, cujus animus ob ablatam sibi legationem exasperari potuisset, conciliare sibi, et reipsa Richardus, sicut et Hugo Lugdunensis, qui simul a Victoris obedientia recesserant, Urbano semper postea addictissimi fuere. Non itaque submovendum est ab hoc anno privilegium illud Massiliense, quod ad cod. ms. Tolosanum beatae Mariae deauratae collatum alias proferetur.



XLII. De rebus Germanicis.

Nihil autem magis cordi erat Urbano quam ut Germaniae subveniret quam sciebat a schismaticis multum eo tempore conturbari. Supererant quidem adhuc ea in regione praeter Hermannum Metensem, [Col. 0049A] qui ante aliquot dies sedem suam receperat, et alios paucos, omnino quatuor catholici episcopi, quorum, inquit Bertoldus, in Teutonicis partibus confortamento reliqui catholici schismaticis a principio restiterunt. Ii erant Adalbero Niceburgensis, Altmannus Pataviensis, Adelbertus Wormatiensis, et Gebehardus Constantiensis. Is ultimus ab Urbano, cum in Germania apostolicae sedis apocrisiarius esset, in episcopum consecratus, probe ei notus erat: quare eumdem pontifex factus apostolicae sedis legatum in tota Alemania, Bajoaria, Saxonia, vicinisque regionibus creavit litteris ea de re Romae datis XIV Kalendas Maii, ut quidem hoc anno, uti docet nos Bertoldus, tantaque visa est earum auctoritas, ut ab Ivone et Gratiano in decretis suis veluti regulae juris omnino [Col. 0049B] certae et approbatae laudari meruerint. Decretalem epistolam appellat Bertoldus, litteras synodales cardinalis Baronius, quod eas ex synodo scriptas fuisse existimaverit ut ex ejus fragmento, inquit, patet quod ab Ivone laudatur. Sed id jam omnino certum est, ex ejus ipsius, quam modo habemus integram, lectione: hanc nempe a se scriptam fuisse pontifex testatur fratrum suorum communicato consilio, diuque excommunicationis, de qua potissimum in ea agitur, quaestione tractata atque adeo in subsequentibus conciliis nihil aliud ea de re, quam quod in ea epistola praescribitur, decretum fuit. Praeter alia vero bene multa, quae potissimum in his litteris novo suo legato commendat Urbanus, praeclaras regulas praescribit de modo recipiendorum excommunicatorum [Col. 0049C] ad poenitentiam. Qua in re acerbissimis illis temporibus magna cautela adhibenda erat, ne facilitate recipiendi lapsos Ecclesiae disciplina labefactaretur, aut econtrario nimia austeritate exacerbarentur animi eorum, qui quadam veluti necessitate, aut certe levitate ingenii, potius quam malitia in excommunicationem incurrerant: quippe cum, uti observat Bertoldus, Guibertus ejusque complices, per fas et nefas, saepe etiam accepto pretio, sectatores suos per diversa loca ordinare non cessarent, excommunicationis malum intantum propagabatur, ut etiam, Catholici vix se ab eorum contagio possent illaesos custodire. Quare providus pontifex et pius complures excommunicatorum gradus distinguit, ut et superborum ac pervicacium temeritati resistatur, et simul [Col. 0049D] succurratur simplicium ac infirmorum imbecillitati.

Quod vero in ea epistola Urbanus declarat se, in his poenitentiae gradibus assignandis, Gregorii VII vestigiis inhaesisse, confirmatur ex epistolae fragmento, quod Hugo Flaviniacensis in Chronico suo refert, in quo Gregorius morti proximus dicitur omnes, exceptis Henrico et Guiberto, ac principalibus personis quae consilio aut auxilio favebant illorum nequitiae et impietati absolvisse et benedixisse.

Jam vero si quaeratur qua in synodo gravis illa quaestio de excommunicatis agitata fuerit, de qua ad Gebehardum scribit Urbanus, non admodum facilis erit responsio, nisi forte id factum fuisse dicatur [Col. 0050A] in illa synodo generali 115 episcoporum quam hoc anno et quidem Romae, ut multi volunt, Urbanus apud Bertoldum collegisse dicitur, in qua ut idem auctor ait: Ecclesiastica statuta suorum praedecessorum apostolica auctoritate confirmavit. Illud tamen incommodi est in hac sententia quod Urbanus communicato quidem fratrum consilio epistolam ad Gebehardum se scripsisse dicat, sed paulo inferius id in synodo generali factum non fuisse aperte fateatur. Ut ut sit, certum est ea in synodo Romae aut quovis alio in loco habita, quam Bertoldus commemorat, sicut et Urbanus in epistola sua faciendum decernit, mitius actum fuisse cum iis, qui nonnisi occasione aut metu, aut vi ad schismaticos defecerant, posteaque ad Ecclesiam fuerant reversi. Unde Romani, [Col. 0050B] ut idem auctor narrat, in tantum adversus Guibertum efferbuerunt, ut ab iis turpiter fuerit expulsus et coactus juramento promittere, quod non amplius apostolicam sedem invadere praesumeret, adeo ut, jam aliquantulum diuturna regni discordia inter Catholicos et schismaticos exinde tepescere coeperit, ut non jam bellum ad invicem, sed pacem componere sanius judicarent. Imo res eo processerat ut, colloquio inter Henricum et eos qui ab Urbano stabant habito, spes aliqua effulgeret pacis in Ecclesia et imperio restituendae. Isti enim Henrico pollicebantur se ei auxilio et consilio nusquam non adfuturos, si dimisso Guiberto vellet ad ecclesiasticam communionem per catholicum pastorem remeare. Quam conditionem non multum Henricus respuebat. [Col. 0050C] Sed restitere suae ipsius factionis episcopi, quod vererentur ne pace composita cum Guiberto et ipsi exauctorarentur. Quare et ei penitus hac vice dissuaserunt ne sanctae Ecclesiae reconciliaretur.



XLIII. Schismaticorum furor. Mors Bonizonis episcopi.

Ea, uti videtur, occasione ita crevit schismaticorum in Catholicos odium, ut etiam aliquot Catholicorum episcopos interimere ausi fuerint. Horret animus in referenda Bonizonis Sutriensis crudeli morte, quem et cum propria urbe ejectum Placentini pro episcopo recepissent, schismatici, effossis oculis truncatisque pene omnibus membris, immaniter, uti refert Bertoldus, trucidarunt, quod 14 Julii contigisse discimus ex ejus epitaphio apud [Col. 0050D] Ughellum tomo II Italiae sacrae: simili fere supplicio affectus fuit a schismaticis Liprandus presbyter Mediolanensis, cui nasum et aures in contumeliam praeciderunt. Porro Bonizonis aliquot opuscula recenset Lambecius tomo II Bibliothecae Caesareae, nempe paradisum Augustinianum ex beati Augustini sententiis et verbis omnino contextum, quem sancto Joanni Gualberto nuncupavit; Librum decretalem, et Epitomen historiae pontificum Romanorum, quam Martinus Polonus laudavit. Idem scripsit librum De sacramentis ad Galterium Leonensis monasterii abbatem, quem in codice ms. Ambrosianae bibliothecae invenit Mabillonius: ad rem nostram magis spectat ejus liber De gestis Urbani ibidem [Col. 0051A] memoratus, quem etiam ipsemet sub finem Epitomes laudat, his verbis a Lambecio libro II, c. 8, relatis: Urbani vero pontificis acta et de ejus victoria si quis scire voluerit, legat librum quem scripsit in Hugonem, cardinalem scilicet schismaticum cognomento Album, et ibi inveniet ad plenum dilucidata quae voluerit.

At istud opus aut periit, aut certe incognitum alicubi latet; sicut et dialogus Gualfredi episcopi Senensis de utroque apostolico, in quo interlocutores producebat Urbanum et Guibertum, ut videre est apud Ughellum tomo III Italiae sacrae. Sed ad schismaticos revertamur, qui non minus in Germania quam in Italia saeviebant. Ibi enim Hugo comes de Egensheim strenuus Catholicorum defensor, cum [Col. 0051B] Argentorati apud episcopum nihil diffidens moraretur, ab ejus ministris pridie Nonas Septembris, ut narrat Bertoldus, dolose interemptus est. Hoc ipso etiam anno, uti idem auctor refert, Petrus Albanensis episcopus, cognomento Ignitus, in persequendis Simoniacis nominatissimus obiit, cujus memoriam VI Idus Januarii vulgata Martyrologia celebrant. Eodem anno die IV Nonas Maii, ut habet Hugo Flaviniacensis abbas in Chronico Virdunensi, tomo II Bibliothecae novae Labbeanae, Theodoricus Virdunensis antistes supremum obiit diem, Ecclesiae Romanae reconciliatus a Gerardo antea archidiacono, tunc monacho Sancti Vitoni, cui pontifex excommunicatos absolvendi potestatem contulerat, ut paulo fusius narrat Laurentius de Leodio in Historia [Col. 0051C] episcoporum Virdunensium, tomo XII Spicilegii Acheriani.



XLIV. Mathildis Welphoni nubit.

Urbanus interea, ut novo robore Catholicorum partes firmaret, voluit Mathildem comitissam, Godefridi ducis relictam, Welphoni alterius Welphonis ducis Bavariae filio nuptui tradere, quod reipsa hoc anno factum fuisse tradit Bertoldus, non tam pro incontinentia, nunquam enim matrimonio usi fuerunt, ut idem auctor asserit paulo inferius, quam pro Romani pontificis obedientia, ut nempe Mathildis virilius sanctae Romanae Ecclesiae contra schismaticos posset subvenire. Volunt nonnulli Urbanum harum nuptiarum occasione Senas usque in Tusciam [Col. 0051D] properasse, ubi Mathildem convenisse dicitur, quod quidem Bertoldus reticuit; sed testatur Catholicorum hostes nihil omisisse, ut Welphonem lacesserent, quem tamen frustra impetere tentaverunt: quare cum, ut idem auctor prosequitur, ei resistere non possent treugas usque in Pascha ab eo per interventum conjugis ejus imploraverunt. Nec plura potuit Henricus. De praedicto conjugio tristatus expeditionem in Saxoniam paravit, ex qua paulo post fractis viribus sine honore reverti compulsus est.



XLV. Gebehardi episcopi zelus.

Interim Gebehardus auctoritate legationis apostolicae, qua initio hujus anni, ut diximus, donatus fuerat, gnaviter utebatur; eo etiam titulo maxime [Col. 0052A] laudandus, quod, uti Trithemius refert, inter episcopales curas, regularis vitae fervorem, quem sub Wittelmo abbate Hirsaugiae hauserat, nunquam intermiserit. Is monasterium Hirsaugiense ab eodem sancto abbate recens restructum, et cellam Richenbacensem auctoritate Urbani consecravit; sed sua in defendendis Ecclesiae causis magnanimitas tunc potissimum enituit, occasione Ottonis cujusdam in Alemannia comitis, quem ob publicum cum uxore Ludovici comitis quam vivente marito sibi copulaverat, adulterium excommunicavit: satis quippe non fuit novo illi Baptistae adulterum viventem arguisse, nisi eum quoque post mortem quam impoenitens pertulerat, insequeretur. Cum enim Ottoni Ludovici milites, qui tantum domini sui dedecus [Col. 0052B] ferre non poterant, caput amputassent, ac ejus corpus in quodam monasterio ab eo constructo fuisset sepultum; illud Gehebardus foras projici jussit, atque asini, ut ex Scripturae verbis (Jer. XXII, 19), refert Bertoldus, sepultura donari id est absque sepultura dimitti: quod revera factum est, et bona ejus a militibus direpta fuere, ut in eo, ait idem auctor, maledictiones Prophetae in Judam traditorem Et diripiant alieni labores ejus (Psal. CVIII, 11) adimplerentur.



XLVI. Fiscamni exemptio firmatur.

Haud minori animo sedis apostolicae majestatem vindicavit in Northmannia ipse Urbanus. Quippe cum Willelmus archiepiscopus Rothomagensis ob sublatum Ecclesiae suae a comite Roberto Gisortii [Col. 0052C] oppidum, totam Northmanniam sacris interdixisset, ac monachi Fiscamnenses, quod soli Romano pontifici subjecti essent, officium divinum intermittere noluissent, ab archiepiscopo excommunicati sunt. Sed re ad Urbanum delata, ille archiepiscopum ipsum pallii usu interdixit: quem non nisi post multas preces, et legationes tam ab ipso archiepiscopo, quam a comite Romam missas ei restituit; et ne quid in posterum simile fieret Ecclesiae Fiscamnensis privilegia novo diplomate confirmavit. Non quidem licuit Urbani litteras invenire, sed superest ejus rei notitia in veteri instrumento tunc temporis, scripta quae in collectione epist. pontif. integra exhibebitur. An vero de hac interdictione intelligendus sit Eadmerus lib. IV Novor. quam levatam [Col. 0052D] fuisse interventu sancti Anselmi scribit, alii viderint.



XLVII. Monachos Becci apud Pontisaram urbem tuetur.

Eidem Willelmo archiepiscopo Urbanus scripsit circa illud tempus in gratiam monachorum Beccensium, qui in ecclesia Sancti Petri apud Pontisaram degebant. Hoc Pontisarensis oppidi accolae, canonicis Sancti Mellonis adjuncti, prohibere conabantur, ne signa ad officium divinum pulsarent. Quod irreligiosum esse ac inhumanum pronuntiat pontifex, vultque ut deinceps id eis liberum sit: litterae datae sunt trans Tiberim III Kalendas Augusti, quas proinde ad hunc annum revocandas esse conjicimus.



XLVIII. Privilegium S. Pontii Tomeriarum.
[Col. 0053A]

Paulo ante illud tempus, id est ipsis Kalendis Julii, insigne privilegium concessit Urbanus Frotardo abbati Sancti Pontii Tomeriarum in Gallia Narbonensi, quo locum illum a cujuscunque episcopi jurisdictione eximit, aliisque compluribus praerogativis exornat: illud debemus beneficio clarissimi viri Stephani Baluzii, atque ultima est, nisi fallor, bulla, in qua Joannes praesignatoris domini papae titulo usus est.



XLIX. Urbanus scribit de restauranda Tarraconensi urbe.

Scripsit quoque eadem die pontifex ad Catalaniae proceres quos ad reparandam Tarraconensem urbem adhortatur, ut praesidium sit firmum adversus Sarracenos, et in ea cathedra episcopalis restitui possit. [Col. 0053B] Tunc commissa erat jam a multis annis episcopo Ausonensi cura Tarraconensis Ecclesiae, exstincta in ea provincia metropolitica dignitate, quae ad Narbonensem archiepiscopum decreto comprovincialium episcoporum et populorum consensu devoluta fuerat. Hanc vero restitutionem potissimum urgebat Berangerius Ausonensis episcopus, sperans se eo pacto ad metropolitani dignitatem haud dubie perventurum, et quidem eadem causa diu, ut testatur ipse pontifex, Romae moratus est, cum huc ad invisenda apostolorum limina, suaque obsequia novo pontifici reddenda, hujus anni initio, aut sub finem praecedentis accessisset. Datae sunt hae litterae Romae, Kalendis Julii hoc anno. Tarraconensis tamen Ecclesia [Col. 0053C] nonnisi biennio postea, ut dicemus, dignitatem suam recuperavit.



L. Joannes diaconus fit cancellarius.

Porro litterae quas ea occasione Urbanus scripsit, datae dicuntur per manus Joannis sanctae Romanae Ecclesiae diaconi cardinalis et cancellarii, cum antea, ut diximus, Joannes praesignatoris domini Urbani titulum semper adhibuisset: unde conjici potest, eum tunc primum Romanae Ecclesiae cancellarii dignitatem obtinuisse. Certe Pandulfus in Vita Gelasii II (qui est ipse Joannes) observat eum ab Urbano, qui tunc Romae inter duos pontes in magnis angustiis constitutus morabatur, cancellarium fuisse institutum, proindeque non in Casinensi monasterio, quando primum in pontificis comitatum assumptus [Col. 0053D] fuit, aut reliquo tempore, quod in variis itineribus in quibus pontifici adhaesit, exactum est. Haec sunt Pandulfi verba post enarratas calamitates, quas Romae pontifex sub finem anni praecedentis, et hujus initio pertulerat. Tunc papa litteratissimus et facundus fratrem Joannem virum utique sapientem ac providum sentiens, ordinavit, admovit, suumque cancellarium ex intima deliberatione constituit: ut per eloquentiam sibi a Domino traditam, antiqui leporis et elegantiae stylum, in sede apostolica jam pene omnem deperditum, sancto dictante Spiritu, Joannes Dei gratia reformaret, ac Leoninum cursum lucida velocitate reduceret. Et quidem omnes ferme Urbani bullae datae sunt per manus Joannis diaconi cardinalis, [Col. 0054A] etc. Unde mirari subit Petrum Diaconum in libro De viris illustribus Casinensis monasterii cap. 31 laudasse Leonem quemdam cardinalem qui scripsit ex nomine Urbani papae quamplures epistolas, et fecit registrum ejus. In quem locum Marus, post reprehensos Baronium et Possevinum, aliosque auctores, qui hunc Leonem cum Leone Marsicano, vulgo Ostiensi dicto, Chronici Casinensis auctore, de quo Petrus capite praecedenti egerat, confuderunt, subjungit Leonem istum complures epistolas exarasse, ex quibus, inquit, viginti sub Urbani nomine apud Binium tomo VII Conciliorum editae sunt. At nusquam reperire licuit ullam sive bullam sive epistolam Urbani, quae a Leone scripta fuisse dicatur, sed, ut diximus, pleraeque, imo fere omnes a Joanne [Col. 0054B] scriptae fuerunt; quod mirum est a Petro, etiam ubi de illo Joanne sub Gelasii II nomine egit, omissum fuisse.



LI. Rainaldi archiepiscopi Remensis iter Romam.

Circa medium hujus anni Raynaldus Remorum antistes Romam advenit ab Urbano invitatus, quod iter ante Maii finem eum incoepisse colligitur ex illius charta in gratiam monachorum Remigianorum data hoc anno 1089, indictione XII, Philippi Francorum regis 30, proindeque ante diem vicesimum tertium Maii. Nam hoc ipso die Philippus tricesimum regni sui annum incoepit, consecratus Remis ante sui patris obitum, die sacro Pentecostes, anno 1059. In illa autem charta, quam Marlotus edidit tomo II Metropolis Remensis, libro II, cap. 4 [Col. 0054C] Rainaldus, cum ex petitione domini papae Urbani apostolorum limina Ecclesiamque Romanam visitare aggrederetur, ante corpus beatissimi et gloriosissimi patroni sui Remigii oratione facta, in capitulum perrexit de suo itinere locuturus, ibique altare de vico sancti Remigii abbati Henrico totique archicoenobii Remigiani congregationi concessit. Cum vero, ut Bertoldus refert, Urbanus hoc anno litteras Philippi regis Francorum debitam subjectionem ei promittentis susceperit, verisimile est eas a Raynaldo fuisse delatas. Erat enim, ut ipse pontifex in quadam epistola testatur, Philippo acceptissimus. Forte reliquum hujus anni exegit Romae: nam, ut inferius dicemus, amplissimum privilegium ab Urbano sub hujus anni finem accepit.



LII. Pax cum Graecis inita.
[Col. 0054D]

Aliquam etiam inter Graecos et Latinos concordiam eodem tempore initam fuisse colligi potest ex Bertoldo, qui refert Urbanum per suos legatos absolvisse imperatorem Constantinopolitanum ab excommunicatione. Is erat Alexius Comnenus. qui anno praecedenti, ut ex Gaufredo Malaterra vidimus, § 29, Urbanum Constantinopolim invitaverat, ut concilio congregato, disputatio inter Graecos et Latinos fieret, dicens se libenter discussioni catholicae assensurum. Unde vero simile est, quod etsi id ob temporum difficultates per seipsum praestare non potuerit Urbanus, suos tamen legatos in Graeciam miserit, qui hanc qualemcunque pacem inter Latinam et Graecam [Col. 0055A] Ecclesiam composuerint, forte utrique genti suum ritum permittendo: nam, de fermenti usu in eucharistia potissimum agebatur, donec aliquid firmius in concilio generali decerneretur.



LIII. De pace agitur inter Roberti Guiscardi filios ab Urbani legato composita.

Pacem quam Urbanus per legatum suum composuisse dicitur hoc anno inter Rogerium et Boamundum Roberti Guiscardi filios, qui ob paternam haereditatem inter se dissidebant, ut narrat Roccus Pyrrhus tomo III Siciliae sacrae in notitia VI quae est de Ecclesia Mazarensi. Is auctor profert fragmentum libri tricesimi historiarum Leonis Marsicani de Gregorio VII et Urbano II, in quo hujus dissidii historia memoratur. At illud Leonis opus ignotum est, [Col. 0055B] nisi, quod quidem verum existimo, sit Historia peregrinorum quam Petrus Diaconus libro III De viris illustribus monasterii Casinensis, capite 30, eidem Leoni tribuit: in ea quippe agitur de illa pace inter Roberti filios inita. Et quidem isti peregrini non videntur alii esse ab iis qui post concilium Claromontanum in Orientem profecti sunt ad sacras expeditiones, ex quibus fuit Henricus monachus ordinis Benedictini ad hanc inter fratres concordiam componendam ab Urbano legatus, qui postmodum cum Boamundo ad bellum sacrum profectus, factus est primus ex Latinis Antiochenus patriarcha; cujus in hac expeditione acta Leo qui fuerat ejus educator, in laudato fragmento potissimum narrat. Sic autem, post multa de illius parentibus praemissa, sermonem [Col. 0055C] prosequitur: Henricus jam adolescens anno 1089 transmittitur a papa Urbano II, ut pacem ineat inter Rogerium et Boamundum fratres, contendentes de regno Calabriae et Apuliae post obitum patris Roberti Guiscardi; a quibus constitutus arbiter et judex, aequali lance regnum divisit. Inde ad Urbanum rediit, ut de felici legatione rationem redderet.

Meminit etiam Gaufridus Malaterra libro IV, cap. 10, alicujus dissensionis quae inter Rogerium et Boamundum, post Roberti eorum patris obitum, orta ad biennium usque perduravit. Sed cum idem auctor capite sequenti innuere videatur hoc dissidium, de quo loquitur anno 1086, utriusque principis fidelium consilio fuisse compositum, nonnulli fortasse existimabunt Gaufridum de iis quae ante Urbani pontificatum [Col. 0055D] contigerant, Leonem vero de altera inter fratres altercatione quam Urbani legatus composuit, scripsisse. At utrumque auctorem de uno et eodem bello, quod Urbani tempore inter eos principes exarsit, fuisse locutum, facile demonstratur. Etenim praeterquam quod nemo dixerit inter Roberti obitum qui anno 1085, mense Julio, contigit, et annum 1086, biennium intercessisse, Gaufridus ipse scrupulum omnem removet, ubi ait, hujus pacis gratia Barium Boamundo cessisse: certum quippe est ex Joanne archidiacono Barensi, qui tunc temporis in illis partibus vivebat, Barensem urbem paulo ante synodum Melphitanam, cui anno 1089 praefuit Urbanus, e Rogerii potestate in Boamundi ejus fratris ditionem [Col. 0056A] translatam fuisse. Hic quippe auctor in Historia inventionis sancti Sabini de Eliae archiepiscopi consecratione agens ait, Eliam in Barensem archiepiscopum voluntate et consensu Rogerii ducis proindeque ejus loci domini, fuisse electum. Tum subjungit Urbanum papam, qui eo tempore synodum apud Melphiam celebrabat, a Boamundo, qui Barum jam suo tenebat sub dominio, invitatum in eamdem urbem venisse, ubi Eliam consecravit. Ex quo loco manifestum est Barium paulo ante synodum Melphitanam ad Rogerium pertinuisse, quando quidem Eliae electio cum ejus consensu facta est; et paulo post transiisse ad Boamundum, cum jam sub finem concilii eam sub suo habuisse dominio dicatur; quod cum ex pacis initae conditione factum fuisse Gaufridus [Col. 0056B] scripserit, concludendum est eam pacem, quam ille auctor memorat, aut paulo ante concilium Melphitanum, aut certe eo durante, proindeque anno 1089, quem etiam Leo in fragmento laudato assignavit, fuisse compositam. Nostram sententiam confirmant Lupus Protospata et Robertus Salernitanus, auctores domestici, qui scribunt bellum Rogerium inter et Boamundum Roberti filios exarsisse anno 1088, nec tamen assentiri possum Peregrinio suspicanti in castigationibus ad Lupum initam illam fuisse concordiam in ipso concilio Melphitano. Ea enim, ut ex Leonis fragmento constat, interveniente Urbani absentis legato facta est, non proinde in concilio Melphitano, cui Urbanus ipse praesens aderat et praesidebat. Non idcirco tamen dixerim pacem illam diu [Col. 0056C] ante concilium initam fuisse. Quin potius in eo pontificis et Patrum auctoritate confirmatam fuisse libenter asseverarem, nisi Leo ea de re in laudato fragmento siluisset.



LIV. Concilium Melphitanum. Ejus canones. Alia statuta.---In hac synodo Rogerius fit sanctae sedis ligius, et mitra Petro abbati datur.

Illud concilium ineunte autumno praesentis anni Urbanus celebravit apud Melphiam Apuliae urbem, cui episcopi septuaginta cum duodecim abbatibus interfuisse dicuntur; huc convenientibus, uti scribit Lupus Protospata in Chronico, omnibus episcopis Apuliensium, Calabrorum et Brutiorum, cum duce Rogerio et universis comitibus Apuliae et Calabriae [Col. 0056D] ac aliarum provinciarum. Hoc est, ut forte nonnullis videbitur, concilium quod Bertoldus ad hunc annum generalem synodum 115 episcoporum appellat, in qua Urbanus suorum praedecessorum statuta auctoritate apostolica confirmavit. Quanquam alii, et quidem, ut fatendum est, non absque aliquo probabili fundamento, synodum a Bertoldo laudatam Romae habitam fuisse volunt, ut supra, num. 43, diximus. Conditi sunt in hac Melphitana synodo canones sexdecim in quibus praeclara, potissimum adversus Simoniam et incontinentiam clericorum, statuta continentur. Decernitur etiam cujus aetatis esse debeant promovendi ad ordines sacros, quive sint ab iis repellendi; tum prohibentur clericis vestes indecorae et saeculares, nonnullaque alia statuuntur de [Col. 0057A] monasteriorum bonis: denique monentur episcopi, ut a falsis poenitentiis caveatur.

Praeterea Joannes diaconus cardinalis et cancellarius Romanae Ecclesiae, in epistola ad abbatem Molismensem, quae in Labbeana editione hujus concilii canonibus subjungitur, nonnulla de eo concilio habet, quae prima fronte in vulgatis ejus canonibus videntur desiderari: ut scilicet, quae usque ad istud concilium per principes data monasteriis fuerant, firma et integra illis permanerent, et de caetero abbates ab hujusmodi acquisitionibus abstinerent: quo, uti prosequitur, temperamento, et abbates ab ecclesiarum invasionibus abstinuerunt, et episcopi non omnino spoliare monasteria voluerunt. Sed his verbis nihil aliud indicare voluit Joannes, quam ea quae in canonibus [Col. 0057B] quinto et sexto concilii constituta fuerant adversus abbates, qui ecclesiarum bona ipsis data absque episcoporum consensu recipere non verebantur. Aliud item hujus concilii statutum refert Lupus Protospata, quod in canonibus vulgatis non invenitur, ut scilicet sancta trevia retineretur ab omnibus subjectis: quibus verbis significari contendit Peregrinius concordiam inter Rogerium et Boamundum fratres initam, de qua superius diximus; cui quidem sententiae haud refragabor, si haec Lupi verba de foederis illius antea pacti confirmatione et manutentione intelligantur.

In eadem synodo dux Rogerius, teste Romualdo archiepiscopo Salernitano, ligius Urbani factus promisit [Col. 0057C] jure jurando, se servaturum fidem Romanae Ecclesiae et eidem papae ejusque successoribus canonice intrantibus; et accepit per vexillum ab eo terram cum ducatus honore. Consentit Ptolomeus Lucensis in libro De genealogiis edito a Surita, ubi scribit hoc sacramentum a Rogerio in synodo Melphitana praestitum fuisse, qui se ligium hominem Ecclesiae confessus est pro terris Apuliae. Idem auctor multa ibidem congerit de Rogerii successoribus, qui praestito pari sacramento se esse Ecclesiae feudatarios agnoverunt, quosque pontifices vexilli porrectione investire consueverant. Urbanum et Rogerium conjunctissimos fuisse patet, quod utriusque jussu Guillelmus Apuliensis res Northmannorum praeclare in Italia gestas versibus descripserit, uti ipse initio sui operis testatur.

[Col. 0057D] Plerique etiam contendunt in hac synodo contigisse, quod de Petro abbate Carensi passim apud vulgatos auctores legitur, Urbanum scilicet ei, cum inter alios concilii Patres nudo capite sederet, mitram misisse, qua deinceps uteretur. Et quidem licet non adeo constet, qua id occasione aut loco factum fuerit, res tamen ipsa videtur esse certa, utpote relata ab anonymo abbate Venusino, in ejusdem beati viri Vita, quam paulo post ipsius obitum conscripsit. Non ingratum erit ejus verba huc proferre: In synodo, inquit, ei more suo nudo capite residenti, sanctae memoriae papa Urbanus pontificalem infulam misit, quam utique vir Domini, et pro summi pontificis reverentia venerabiliter recepit, et officiosissime salutavit; [Col. 0058A] et tamen ejus sacerdotalis mitrae usum, etiam rogante papa, contempsit. Eidem sancto viro Urbanus imperavit ut modico vino uteretur, quod ob debilitatum omnino stomachum vocem pene amisisset, ut narrat idem auctor, et post eum vetus poeta anonymus apud Ughellum tomo VII Italiae sacrae relatus: haec erat nostri pontificis adversus sanctos viros charitas et sollicitudo. Petrum vero Melphitano concilio interfuisse discimus ex ipso Urbano, qui in decreto in causa Carensis monasterii eo tempore lato testatur Alfanum Salernitanum archiepiscopum et Pertanum episcopum adversus Petrum conquestos fuisse quod aliquot monasteria, quae ad ipsos pertinebant, invasisset: quam causam concilii tempore cum in sua camera, assistentibus sibi aliquot [Col. 0058B] episcopis, expendisset pontifex, secundum Carenses pronuntiavit, ut ipse testatur in laudato decreto, quod ex archivo Carensi descriptum exhibebitur.

Synodum Melphitanam anno 1089, consignarunt vetustissimi quique auctores, quibus consentit brevis praefatio ejus canonibus etiam in cod. ms. praefixa, nec ulla esset ea de re difficultas, nisi Baronius et plerique recentiores eam ad annum sequentem revocare conati fuissent; decepti procul dubio auctoritate Romualdi Salernitani, qui, ut ipsis videtur, hanc synodum ad annum 1090 retulit. At vereor, nisi sit librarii erratum, ut suspicatur Peregrinius, ne auctores illi falsi fuerint ex modo computandi quem plerique ejus temporis auctores in illis ulterioris Italiae regionibus adhibere solebant: illi [Col. 0058C] enim annum inchoant cum indictione Romana a mense Septembri; ita ut vulgarem calculum in annorum designatione quatuor mensibus antevertant. Sic anonymus Barensis a Peregrinio editus, aliique passim illarum partium scriptores vulgati annos incipiunt; quos si hic imitatus fuerit Romualdus, ut quidem vero simile est, differre dicendus est a caeteris auctoribus in assignanda hujus synodi epocha, utpote quae exeunte mense Septembri, indictione XIII, celebrata fuit. Verum ut ut fuerit de Romualdi opinione, certum est hanc synodum anno 1089 habitam fuisse. Quod diserte habent cum Lupo Protospata alii etiam auctores aequales. Nihil apertius haberi ea de re potest, quam Joannis diaconi et cancellarii qui huic concilio interfuit, testimonium [Col. 0058D] in epistola supra laudata ad abbatem Molismensem, in qua sic habet: Secundo pontificatus sui anno dominus noster Urbanus papa concilium apud Melphiam Apuliae urbem celebravit. Et post pauca: Hoc sane concilium Melphitanum celebratum est anno Dominicae Incarnationis 1089; quae autem scribimus, praesentes nos et audisse et vidisse noscatis. Idem probat Joannes archidiaconus Barensis, qui, uti caeteri auctores, disertis verbis locat Eliae archiepiscopi consecrationem, quae ipso Urbano teste anno 1089, mense Octobri, celebrata est, proxime post concilium Melphitanum. Sic enim loquitur in Historia inventionis sancti Sabini apud Baronium ad annum 1091, et Ughellum tomo VII Italiae sacrae: [Col. 0059A] Post obitum Ursionis successit Elias archiepiscopus Barensis, qui primus abbas fuerat, corpusque sancti Nicolai sua in procuratione absque ordinatione tenebat. Hoc autem electo in archiepiscopum voluntate atque consensu ducis Rogerii filii ducis dicti Roberti, Melfiam papam Urbanum adivimus, qui ibidem synodum celebrabat mense Septembri, quem rogavimus, ut usque Barum descenderet, praedictumque consecraret Eliam in archiepiscopatus honorem, domino Boamundo eumdem papam nobiscum deprecante, qui eo tempore Barum jam suo tenebat sub dominio. His consentit bulla ipsius Urbani ad Petrum Cavae abbatem data hoc anno die XI Kalendas Octobris, in qua praeter alia multa pontifex Cavensis monasterio confirmat ea loca, de quibus nuper inquit, id est in [Col. 0059B] concilio Melfitano, ut patet ex decreto quod laudatum est num. praecedenti, habita quaestio fuerat.



LV. Urbanus Bari transfert ossa S. Nicolai et Eliam episcopum consecrat.

Invitatus itaque Urbanus a Boamundo, post finitam synodum Melphitanam Venusia transiit, ubi bullam quam modo laudabamus, concessit in gratiam Cavensium; tum invisit Barensem ecclesiam tunc temporis celeberrimam, ob frequentia miracula, quae ad corpus sancti Nicolai, hoc anno 1087 allatum, fieri dicebantur. Ibi beatissimi antistitis ossa pontifex propriis manibus in locum parati aditi collocavit, et licet hoc fuerit contra morem, ut ipse loquitur, Romanae et apostolicae Ecclesiae, in propria sede Eliam Barensis et Canusinae [Col. 0059C] quae jam tunc unitae erant, ecclesiarum archiepiscopum electum ob devotionem sancti Nicolai, et populi id efflagitantis dilectionem consecravit. Haec omnia fusius exponit ipse Urbanus in privilegio, num. 26, quod ea occasione Eliae et ejus Barensi Ecclesiae concessit die 9 Octobris datum. Porro ipsum consecrationis Eliae diem discimus ex Chronico anonymi Barensis ad annum 1095 quem pro more suo a Septembri praecedentis anni simul cum indictione inchoat, ubi sic habet: 1080, indict. XIII, mense Septembri, id est anno 1089, juxta vulgarem computandi modum, intravit Urbanus papa in civitate Bari pridie Kal. Octobris: et in Kal. Octobris aedificavit confessionem sancti Nicolai. Eadem ferme habet Lupus Protospata ad annum 1089: Urbanus venit in civitatem Barum et consecravit illic confessionem [Col. 0059D] sancti Nicolai et Eliam archiepiscopum. Elias ex monacho Carensi factus abbas Sancti Benedicti propre portum Barensem, primus omnium in suam ecclesiam susceperat corpus sancti Nicolai ex Licia anno 1087 advectum, deinde praefectus fuerat ecclesiae recens eidem sancto exstructae in ipsa urbe Barensi, ut ex Joanne archidiacono Barensi narrat Ordericus Vitalis libro VII, cui tandem in archiepiscopum assumpto, suffectus est in abbatiae regimine Eustachius monasterii Omnium Sanctorum prope eamdem urbem conditor, secundus et ultimus Sancti Nicolai abbas: nam eo pariter in archiepiscopum electo, ecclesia Sancti Nicolai ad canonicos [Col. 0060A] saeculares translata est, ut narrat Ughellus tomo VII, et post eum Lubinus et alii. Eustachio abbati sancti Nicolai insigne privilegium concessit Paschalis II anno 1106, in quo pontifex testatur corpus sancti Nicolai tempore Victoris III, ex transmarinis partibus in urbem Barisinam advectum, ab Urbano II loco quo nunc, inquit, reverentia digna servatur, in crypta inferiori summa cum veneratione, desuper altare in honorem Domini consecrato, reconditum fuisse.



LVI. An tunc concilium Trojae habitum sit.

Alterum in Apulia concilium sub hujus anni finem Trojae celebratum fuisse volunt Baronius, Binius, Chesnius in Vitis pontificum caeterique illorum auctorum sequaces, qui illud concilium primum Trojanum sub [Col. 0060B] Urbano II appellant, a Petro diacono, Ivone Carnotensi, Gratiano, Magistro sententiarum, aliisque passim celebribus auctoribus, uti aiunt, memoratum. At merito refragantur alii viri eruditi, qui unicum sub Urbano II Trojanum concilium admittunt, anno 1093, uti ex Bertoldo constat, celebratum. Unde primum illud, quod Baronius et alii auctores laudati anno 1089 consignant, expungendum esse contendunt: et quidem, nemo unquam ante illos nostrae, aut nostrorum Patrum aetatis auctores, duo concilia Trojae sub Urbano habita laudavit; quae vero a Trojano concilio, uti Labbeus observavit, Ivo, Gratianus aut alii auctores antiquiores protulere, nullam habent temporis notam, unde colligi possit ea uno potius quam altero anno [Col. 0060C] sancita fuisse. Denique nec Petrus ipse cujus testimonio potissimum niti videtur Baronius, duas usquam Trojae synodos agnovit; imo nec certum tempus Trojanae synodo assignavit libro IV, cap. 7, Chronici Casinensis, unde tamen argumentum suum repetunt adversarii; sic enim caput illud absolute inchoat: Sequenti tempore papa Urbanus iterum ad has partes, Montis-Casini, adveniens, etc. Quo tempore dum apud Trojam synodum celebraret.

At, inquies, Petrus loco laudato Joannis Cajetani ordinationem in diaconum eo tempore ab Urbano factam fuisse refert, quo apud Trojam synodum idem pontifex celebravit. Unde cum certum sit, uti superius probatum est, ex multis diplomatibus, Joannem primo Urbani anno diaconum fuisse ordinatum, [Col. 0060D] inferre licet synodum Trojanam quam hic Petrus memorat, ad Urbani pontificatus primordia esse revocandam; proindeque cum aeque certum sit eumdem pontificem anno 1093 synodum eadem in urbe celebrasse, duo Trojana concilia necessario admittenda erunt. Verum nihil certi ex hoc Petri testimonio inferri potest, nempe qui, uti observavit Angelus de Nuce in notis ad hunc locum, eo loci, quod et alias saepe ei contigit, exactam temporum rationem non servavit. Deinde Joannes ab Urbano, quando primum ad Casinense monasterium advenit, diaconus ordinatus est; at Petrus hic non de illo sed de secundo pontificis ad sacrum montem accessu diserte loquitur, proindeque non de prima [Col. 0061A] Joannis ordinatione, sed de altera, nempe de illius in diaconum patriarchii Lateranensis promotione intelligendus est, quae sane promotio ad annum 1093, quo Trojae concilium celebratum fuit, revocari potest, sicque nulla remanet duas Trojae synodos admittendi, etiam ex Petri testimonio, necessitas: sed ad rerum seriem revertendum est.



LVII. Urbanus ecclesiam Brundusii consecrat.

Consecrato itaque apud Barium Elia archiepiscopo, Urbanus Brundusium in provinciam Hidruntinam perrexit, ubi eum anno praesenti ecclesiam dedicasse memorat Lupus Protospata auctor aequalis, qui post ea quae superius de Barensis archiepiscopi consecratione retulimus, haec subjungit: Et consecravit Brundusinam ecclesiam praedictus papa Urbanus. Ex [Col. 0061B] hoc Lupi testimonio emendandus est Ughellus tomo IX Italiae sacrae, ubi hanc dedicationem anno praecedente consignavit. Eidem ecclesiae episcopalem dignitatem, quae ob cladem Brundusio a Sarracenis illatam Urium translata fuerat, restitui imperavit Urbanus, scriptis ea de re litteris ad Godinum episcopum, qui quod ei Uritana commoratio magis arrideret, omisso Brundusii titulo, Uritani episcopi nomine contentus erat, et quidem Brundusinum non nisi post Urbani mortem dignitatem suam recepit, ut ex Paschalis ejus successoris epistola patet apud Ughellum tomo IX. Urbani ea de re epistolam, cujus fragmentum exhibet, integram in Historia Brundusina haberi monuit Ughellus loco laudato. At hanc historiam, aut saltem epistolam [Col. 0061C] integram invenire non licuit.



LVIII. Rhegium invisit.

Caeterum in extremam usque Calabriam penetrasse Urbanus dicendus est, si eum hoc anno Rhegium Calabriae ulterioris metropolim invisisse, atque ab Arnulfo archiepiscopo susceptum hospitio fuisse verum sit, uti dicitur apud Ughellum. Vetum etsi inficiari nolim Urbanum in Calabriam adiisse, hoc tamen iter ab eo post Trojanam synodum susceptum fuisse sustineri nequit. Etenim anno 1093, quo celebratum fuit Trojanum concilium, et quidem unicum sub Urbano, uti probavimus, jam dudum Arnulfus e vivis excesserat, sed Ughellus recentiorum duas synodos Trojanas admittentium opinione haud dubie praeoccupatus in hunc errorem impegit, sicque [Col. 0061D] quod hoc anno 1089 factum fuerat, ad alium transtulit.



LIX. Episcopum Melitae ordinat Urbanus.

Ad illud idem iter, si conjecturis uti liceat, revocari debet Gualterii, primi post recuperatam a Rogerio comite et Saracenis insulam Melitensis episcopi, ordinatio, quam hoc anno ab Urbano secundo celebratam fuisse testatur Rochus Pyrrhus tomo III Siciliae sacrae. Certe Gualterius, sub finem hujus anni, nam indictio XIII jam tunc currebat, subscripsit cuidam instrumento Sicelghaitae uxoris Roberti ducis, quod ab eodem auctore tomo II in notitia Ecclesiae Panormitanae refertur: quod quidem instrumentum differri ulterius non potest, nam [Col. 0062A] Sicelghaita anno sequenti defuncta est, die XVI Kalendas Maii, ut ex Necrologio Casinensis monasterii discimus.



LX. S. Bruno Urbanum comitatur.

Eadem etiam occasione Brunonem Carthusianorum parentem cum Urbano Calabriam perlustrasse plusquam probabile est. Is nempe a pontifice, suo olim, ut diximus, cum litteras vir sanctus in Rhemensis Ecclesiae academia doceret, discipulo evocatus, hoc anno ad illum accessit, nec dubium quin etiam eum secutus fuerit in Apuliam et Calabriam, cum eo animo Brunonem accersivisset Urbanus, ut ejus consiliis in rebus difficillimis, quae tunc frequenter emergebant, uteretur. Aliud habetur ejusdem rei argumentum, quod nempe Brunonis sanctitas [Col. 0062B] ex eo tempore adeo nota fuerit apud Calabros, ut paulo post datus ei fuerit locus in ea regione ad inhabitandum, quem reipsa anno sequenti cum nonnullis e suis incolebat. Id constat ex Rogerii comitis diplomate quod G. Surianus in notis ad Vitam S. Brunonis, et Ughellus tomo IX simul cum Theodori Squillacensis episcopi confirmatione ediderunt.



LXI. Donatio facta Casinensi monasterio.

Ex eo, uti videtur, itinere Urbanum per Hirpinos Romam redeuntem invisit Balduinus dominus Castri Pontis S. Anastasii in comitatu Telesino, qui ejusdem pontificis assensu et monitu, consentiente etiam Roffrido archiepiscopo Beneventano, dedit Casinensi monasterio ecclesiam S. Dionysii prope illud [Col. 0062C] castrum sitam, non tamen ante quam eam a fundamentis reparatam multis donis et possessionibus locupletasset. Hanc donationem Marius Vipera in chronologia archiepiscoporum Beneventanorum refert ad praesentem annum ex Petri diaconi registro et lib. IV chronici Casin. At quod subjungit ex Falconis chronico de legatione 110 ferme nobilium Beneventanorum ad Urbanum papam facta, erratum est. Haec nempe ad Paschalem II revocanda est; quod Vipera facile advertere potuisset, cum ipse eam anno 1102, scilicet triennio post Urbani obitum, consignaverit.



LXII. An Urbanus Farfae abbatis electioni interfuerit.

Celebrata etiam hoc anno fuit Raynaldi in Farfensem [Col. 0062D] apud Sabinos abbatem electio, cui Urbanum interfuisse asseverat auctor chronici brevis ejusdem monasterii, quod chronicon manu exaratum penes nos est; quanquam suspicari licet Urbani nomen pro Wiberto in chronicon illud errore amanuensis irrepsisse. Refert enim Gregorius ejusdem loci monachus et oculatus testis Wibertum, quem Clementem appellat, omnem in hoc monasterio, quod erat speciali jure imperatori subjectum, potestatem habuisse. Imo idem auctor narrans Raynaldi paulo post Berardo locum facere coacti electionem, nihil de Urbano aut Guiberto habet. Et quidem Diaconius et alii inter Guiberti cardinales recensent Theodoricum abbatem et Maginulfum monachum Farfenses, [Col. 0063A] et ipse Theodoricus sub Sylvestri III nomine pontificatum ambiit.



LXIII. Concilium Santonense.

Cum haec in Italia gererentur, Amatus Oleronensis episcopus et vicarius apostolicae sedis in Aquitania, concilium die quarta Novembris celebravit apud Santonas, in quo, teste chronico Malleacensi, ad sedem Burdigalensem, quae jam ab annis ferme tribus vacua manserat, translatus est. Hanc translationem nolente, nisi sit error librarii, forte legendum volente, Guillelmo Aquitaniae duce factam fuisse testatur Adhemarus episcopus Ecolismensis in charta donationis ab eo coram illa synodo factae monasterio S. Maxentii apud Pictones, quae refertur a Sammarthanis tomo I Galliae Christianae. In eadem [Col. 0063B] forte synodo agitari debebat controversia inter monachos Vindocinenses et Sancti Albini Andegavensis mota, de prioratu Credonensi, uti innuitur in veteri instrumento tomo II Miscellan. Baluz. edito. At ne id fieret, impedivit comes Andegavensis, nec plura rescire licuit de illa synodo, quam Sammarthani in Gallia Christiana et Lopezius in Burdigalensi Historia, anno praecedente non bene consignant, decepti haud dubie charta Adhemari modo laudata, quae data dicitur anno 1088 Nonis Novembris, indictione XII, at legendum 1089, quod probatur, non modo ex chronico Malleacensi modo laudato, verum etiam in charta Willelmi cujusdam Ferrani ab ipsis Sammarthanis relata. Qui quidem Willelmus nonnulla ecclesiae Sancti Severini apud Burdigalam [Col. 0063C] ablata restituit anno 1088 tertio Nonas Decembris, Simone Agennensium episcopo locum Burdigalensis archiepiscopi jam ante biennium defuncti tenente. Quod sane falsum esset, si mense Octobri ejusdem anni Amatus in concilio Santonensi factus fuisset archiepiscopus. Et quidem post Gotcelini archiepiscopi obitum, qui anno 1086 contigit, sedes tribus circiter annis, ut ipsi Sammarthani observarunt, vacua remansit, proindeque ad annum 1089.



LXIV. Privilegium pro Ecclesia Remensi et pro monasterio Balmae.

Anno labente Urbanus Romam reversus privilegia nonnullis ecclesiis et monasteriis concessit. Insigne est prae caeteris illud quod Raynaldo Remorum archiantistiti ejusque ecclesiae indulsit seu potius [Col. 0063D] confirmavit, datum Romae die VIII Kalendas Januarii, ex quo proinde inferre licet pontificem hoc anno natalium Christi solemnitatem in Urbe celebrasse. Illud privilegium ex veteri codice ms. descriptum lege, si otium est, in Appendice. Hoc sequetur aliud post dies tres concessum Balmensi apud Sequanos nobili monasterio, quod ex ipso autographo descriptum ab ejusdem loci ascetis accepimus.



LXV. Dalmatii archiepiscopi Narbonensis iter Romam.

Vix etiam ultra hujus anni finem differri potest iter Dalmatii archiepiscopi Narbonensis Romam, quod, praeter alias causas, ob pervulgatam Urbani [Col. 0064A] ad Catalauniae proceres de restauranda Urbe Tarraconensi epistolam suscepit; veritus ne hac occasione, quamvis id se salva Narbonensis Ecclesiae justitia velle declarasset pontifex, provincia Tarraconensi a sua jurisdictione subtraheretur. Hoc enim se praestiturum satis innuerat pontifex, nisi Narbonensis antistes hanc antiquam metropolim auctoritate privilegii Romani ipsi subjectam fuisse probare posset. Quo privilegio se munitum non esse haud ignorabat Dalmatius. Hoc vero iter ab eo tunc temporis susceptum fuisse inde colligimus, quod mense Martio sequentis anni concilium provinciale in sua metropolitana urbe celebraverit, et quidem redux e Romano itinere. Id ex eo patet quod in hac ipsa synodo finita fuerit controversia, inter ipsum Dalmatium [Col. 0064B] et abbatem Crassensem orta, de qua apud pontificem Romae idem Dalmatius conquestus fuerat, quamque Urbanus Raynerio legato suo componendam commendaverat. Si enim ante Romanum iter sopitae fuissent illae contentiones, ut revera in ista synodo sopitas fuisse declarant ejus acta, frustra postea Dalmatius illas ad pontificium tribunal Romae detulisset, frustra etiam Urbanus de his sopiendis ad legatum suum scripsisset. Hanc porro synodum initio anni sequentis celebratam fuisse ex iisdem ejus actis patet apud Baluzium in conciliis provinciae Narbonensis, et Labbeum in appendice tomi X Conciliorum generalium, ubi anno Domini Incarnationis 1090 decimo tertio Kalendas Aprilis habita fuisse disertis verbis dicitur.



LXVI. Varia negotia Raynerio legato commendat Urbanus.
[Col. 0064C]

Quid vero eo in itinere profecerit Dalmatius discendum est ex litteris quas ea occasione conscripsit Urbanus. Primo eum pontifex clero populoque Narbonensi, ac etiam comiti et vicecomiti commendavit, eisque praecepit ut illi tanquam patri et Christi vicario obedientiam et honorem exhiberent, minatus se eos qui Ecclesiae Narbonensis bona retinerent anathematis gladio feriturum. Deinde Raynerio cardinali, quem in Hispaniam legatum miserat, binas litteras scripsit, quibus maxime illi commendat ut potissimum inquirat de injuriis quas Dalmatius se a Frotardo Tomeriarum abbate pertulisse [Col. 0064D] conquerebatur. Fortasse ille abbas abutebatur insigni privilegio, quod, uti diximus, mense Julio hujus anni ab Urbano acceperat; unde pontifex maxime insistit in utraque ad legatum epistola, ut hanc causam diligentissime examinet, pro qua specialiter missus fuisse dicitur. Nam Frotardus, qui Romam primus venerat, res multo aliter, ut ait ipse Urbanus in prima epistola, quam Dalmatius, praesente legato ante ejus in Hispaniam discessum, pontifici retulerat. Dalmatius quippe et Barcinonensis episcopus ad id Romam potissimum venisse videbantur, ut adversus illum abbatem justitiam sedis apostolicae flagitarent. Denique ad ipsum Frotardum scripsit Urbanus, ut se penitus legati judicio subjiciat; et si vera essent ea quae de illo ferebantur, [Col. 0065A] plene et congrue satisfaciat ambobus illis antistitibus. Denique ei maxime commendat pontifex, ut Narbonensem antistitem sicut proprium et pastorem spiritualem . . . . revereatur et diligat.



LXVII. Tarraconensem provinciam Narbonensi archiepiscopo commendat.

Quod vero spectabat ad jus metropoliticum in Tarraconensem provinciam quo brevi se spoliatum iri verebatur Dalmatius, quoniam res erat difficilis, mandavit legato suo Urbanus, ut dum Tarraconensis urbs repararetur, nihil prorsus ea de re innovaret. Res enim, ut ait V. Cl. Petrus de Marca libro IV Marcae Hispanicae, erat lubrica et anceps: quare ausus non est Urbanus Dalmatii querelas insuper habere, qui, uti ipse pontifex loquitur, praejudicium [Col. 0065B] sibi factum de illa Tarraconensium episcoporum subtractione intimabat, quos Narbonensis Ecclesia per annos quadringentos sine alterius ecclesiae reclamatione possederat. At ex altera parte haud ignota erat Urbano antiqua Tarraconensis Ecclesiae dignitas, quae casu, non ob aliquod malum facinus, miserabiliter exciderat; cum scilicet ipsa metropoli a barbaris occupata, residui provinciae episcopi cum suis ecclesiis, inconsulto Romano pontifice, Narbonensis metropolitani, utpote vicinioris, custodiae et curae, potius quam jurisdictioni, multo minus servituti attributi fuerant. Quare in his rerum ambagibus, prudens pontifex neminem vel specietenus laedere volens, caute agendum ratus provisorio decreto constituit ut, donec Tarraconensis urbs [Col. 0065C] repararetur, Tarraconensis provinciae episcopi Narbonensi archiepiscopo tanquam proprio metropolitano subjicerentur. Quia vero, paulo ante Toletano archiepiscopo primatum, salvis metropolitanorum juribus, in universas Hispanias contulerat, voluti ut iidem episcopi Toletano archiepiscopo tanquam privati obedirent, donec archiepiscopus Narbonensis se eorum primatem fuisse certa possit auctoritate monstrare. Dalmatius quippe Urbano dixerat privilegia de primatu ecclesiam suam habuisse, ac multa protulerat ad id probandum instrumenta: quare Urbanus legato suo praescribit ut de illis privilegiis diligenter inquirat, non quidem ut de iis judicaret, sed ut ad se ipsum haec causa, magni utique momenti, referretur. Atque res eo in statu mansere usque ad [Col. 0065D] annum 1091, quae omnia in epistolis quatuor Urbani fusius exponuntur. At hic observare juvat, praeter has Urbani litteras quae apud Labbeum tomo X Conciliorum editae sunt, unam de his controversiis in ejusdem tomi appendice haberi, L. cardinali presbytero datam, in qua agitur de controversia inter Narbonensem archiepiscopum et abbatem Comoriensem nata. Sed haec epistola ea ipsa est Raynario legato inscripta, sub quo eodem titulo ejus fragmentum jam Labbeus ipse retulerat inter alias Urbani epistolas. Eum fefellit exemplar quo usus est, in quo amanuensis errore L. pro R. in titulum irrepserat, sicut et Comoriensem, pro Tomeriensem. Qua de re lectorem monitum velim, ne [Col. 0066A] quis ea occasione intrudere velit abbatiam Comoriensem aliunde ignotam: aut denique, ut cardinali Aguirio accidit, legatum Urbani L. qui nunquam extitit, admittat. In his porro litteris praeclara multa habet vigilantissimus pontifex de legati officio, cum Raynerium potissimum monet, ut ne favore aliquo, aut nimio zelo actus, in alterutram partem contra veri rectique regulas se abripi patiatur. Hoc ipso anno Attilanus, Zamorae episcopus, ab Urbano canonizatus dicitur in Martyrologio Romano, quod an verum sit, non una est apud auctores etiam Hispanos sententia.



LXVIII. Privilegium monasterii S. Joannis de Pinna.

Antequam Hispanias dimittamus, paucis agendum [Col. 0066B] est de percelebri monasterio Sancti Joannis Baptistae de Pinna, cujus loci abbatem Aymericum Sancius Aragonum rex Romam misit, privilegiorum sui monasterii confirmationem ab Urbano petiturum, regis et abbatis petitioni assensit pontifex, et quidem sub hujus anni finem, aut certe sequentis initio, ut conjicere est ex ipso diplomate Sancii id referentis, quod datum est aera MCXXXVIII, VIII Idus Maii, anno III pontificatus domni Urbani papae II, anno ab Incarnatione Domini 1090, indictione XIII, etc. Mirum autem est quantis donis et privilegiis cumulaverint Aragoniae reges locum istum sacrum, qui ad eorum sepulturam erat deputatus. Sed prae caeteris enituit potissimum Sancius, qui ter quaterve Romam ejus monasterii abbates misit, ad asserenda [Col. 0066C] privilegia et bona, quae a regibus et praesulibus huic monasterio collata fuerant. Juvat ea quae in uno illius diplomate pertinent ad Urbanum huc proferre, in quo sic loquitur: »Sancio abbate defuncto et domno Aymerico abbate in locum ejus posito, cupiens hoc coenobium adeo prorsus munire et tueri apostolicoque simul et regali patrocinio, domnum Aymericum abbatem Romae ad beatissimum papam Urbanum misi secundum, obnixe deprecans paternitatem illius, ut praedictum locum in defensione et patrocinio beatorum apostolorum Petri et Pauli susciperet, et privilegium tale eidem loco conferre dignaretur, quo a rapacitate malorum hominum, vel ab invasione episcoporum, nec non a praejudicio cardinalium et archiepiscoporum, seu a dominatione [Col. 0066D] mala succedentium regum, locus iisdem tueri aut defendi possit: et ut abbas ejusdem loci libere, ipse et sui, ad sedem Romanam in omnibus causis et judiciis ecclesiasticis vel saecularibus nec non et in ordinationibus abbatum, possint se reclamari. Qui beatissimus Pater Urbanus, audita meae humilitatis petitione, credo non meis meritis, sed sancti Joannis gratia commotus, locum hunc in apostolica suscepit protectione, datoque libertatis privilegio, apostolico patrocinio munivit.« Haec ibi Sancius, quae paulo fusius referre visum est ad supplendum privilegii defectum, quod invenire non licuit. Regium vero illud diploma integrum exhibet Hieronymus Blanca in commentariis rerum Aragonensium.



LXIX. Urbani decretum de libertate nuptiarum.
[Col. 0067A]

Idem rex, hac aut altera occasione, Urbanum consuluit de sua ipsius nepte, an invita viro copulanda esset, cui eam cogente necessitate sponsam promiserat. Respondit pontifex id nequaquam fieri debere, cujus ea de re rescriptum ab Ivone et Gratiano in suis decretis adoptatum, et ab Hildeberto lib. II, epist. 26, alias 42, relatum. Huc revocare visum est, quod nullam usquam praeferat temporis notam. Sancius, qui ab anno 1067 Aragonibus imperabat, quarta die Junii anno 1094 occubuit, cum Oscam urbem obsideret; ad eum responsionem habet apud Ivonem Dec. pag. 8, cap. 24, et apud Gratianum 31, q. 2, c. 3, in Bullario Casinensi F. 2, p. 118.



LXX. Epistola pro monasterio Padolironensi.
[Col. 0067B]

Habetur alia ejusdem pontificis epistola, quam sub hujus anni finem, aut saltem ante Mantuanam obsidionem, initio sequentis anni incoeptam, Mathildi comitissae scripsit in gratiam Padolironensis monasterii adversus Mantuanum episcopum. Hic ecclesiam Sancti Floriani ad illud monasterium pertinentem injuste retinebat, adeoque vult Urbanus, ut Mathildis episcopum ad restitutionem adigat.



LXXI. Thiemo Salisburgensis archiepiscopus ordinatur.

Anni 1090 initio cum Catholici, uti narrat Bertoldus, in Bajoaria invalescerent, Thiemonen antea Sancti Petri abbatem, in Salisburgensem archiepiscopum [Col. 0067C] elegerunt, quem statim solemni ritu Altmannus episcopus Pataviensis sedis apostolicae legatus, assistentibus sibi Adalberone Wirtzburgensi et Meginwardo Frisingensi catholicis episcopis consecravit. Ille vero Gebehardi sanctissimi decessoris sui vestigiis insistens, uti in ejusdem Gebehardi Vita legitur, in defensione veritatis catholicae et propagatione religionis divinae multum insudavit. Hanc ordinationem VII idus Aprilis celebratam fuisse observat auctor Chronici Salisburgensis apud Canisium tomo VI, qui addit Thiemonem ab Urbano II pallio donatum fuisse.



LXXII. Privilegia varia.

Eodem tempore, si nullus in anno et mense designandis error irrepserit, Urbanus praeposituram [Col. 0067D] Reitempurchensem in Frisingensis Bavariae urbis dioecesi sitam, apostolicae sedi a Welphone Bajoariorum duce ejusque conjuge Juditha ablatam, sub speciali Romanae Ecclesiae tuitione suscepit. Bullam ea de re refert Hundius tomo III metropolis Salisburgensis. At non satis sibi constant chronologici characteres in ea appositi; data quippe dicitur Anagniae mense Februario hujus anni, indictione XV quae eo anno erat XIII; deinde sententia Scripturae sacrae quae in sigillo adhiberi solet, Urbano III non II convenit. Urbano tamen III haec bulla tribui non potest. An Lanfrancus, qui illam, absente, aut alias impedito Joanne cancellario, conscripsit, aliam sententiam adhibuerit, incertum. Caetera vero omnia [Col. 0068A] in his notis optime sibi cohaerent, nec locus ullus esse videtur de ejus sinceritate dubitandi. Forte illa errata ex amanuensium incuria irrepserunt.

Nondum tamen Romam reversus fuisse videtur die 25 Martii hujus anni, cum hac ipsa die episcopi urbis, id est cardinales Ubaldus Savinensis et Joannes Tusculanensis, ecclesiam Sanctae Mariae ad Pineam dedicasse tempore domini Urbani II papae dicantur in veteri inscriptione quam Martinellus in Roma sacra, et Mabillonius referunt. At paulo post varia Romae consistens diplomata diversis locis concessit.

Ex his est privilegium pro monasterio canonicorum regularium Sancti Antonini apud Ruthenos, [Col. 0068B] quod datum est Romae die V ante Kalendas Aprilis. Aliud ibidem ipsis Kalendis Aprilis indulsit Guillelmo abbati monasterii Sancti Theofredi apud Vellavos, dioecesis Aniciensis, in quo recensentur et confirmantur ejusdem monasterii possessiones. Quod aliud edidit Baluzius in suis Miscell. t. II, p. 117 in gratiam Hugonis episcopi Gratianopolitani, hac ipsa eadem die hujus anni, ut quidem nobis videtur, indultum, licet apud Baluzium ut in apographo nostro, quod ex Gratianopolitanae Ecclesiae chartario habemus, annum sequentem praeferat, sed amanuensis errorem esse verisimile est, non solum quod alii chronologici characteres ibi appositi annum praesentem designent, verum etiam quod scriptum per manum Gregorii scriniarii atque notarii sacri palatii, ut [Col. 0068C] praecedens hac ipsa eadem die datum, sicut et alia nonnulla ejusdem temporis, dicatur, quod non habent diplomata anni sequentis, imo nec ulla alia aliorum annorum, si bene memini. Vetat pontifex in hoc bulla alienationes ecclesiasticorum bonorum, et ne res defuncti episcopi, vel ecclesiae a quopiam rapiantur, quas vult a canonicis integras reservari episcopo successori futuro.

Aliud insigne privilegium, apud Tambur. De jure abb., t. II, p. 468, paulo post praecedens, id est sexta die ejusdem mensis Aprilis, indulsit Urbanus Vallumbrosanis monachis, quo non modo Vallis-Umbrosae monasterii principis jura et possessiones, sed etiam totam multorum monasteriorum, quae ibi recenset, congregationem, ante aliquot annos a [Col. 0068D] Joanne Gualberto institutam, confirmavit. Tum decernit pontifex ut alia monasteria, quae deinceps novellae huic congregationi aggregabuntur, iisdem privilegiis gaudeant, eorumque omnium caput sit ipsa Vallis-Umbrosae abbatia; adeoque constituit ut ad ejus abbatis electionem, praeter loci monachos, superiores quoque caeterorum omnium monasteriorum congregationis suffragii jus habeant; et si quispiam ex illis abbatibus, ad generale regimen electus fuerit, dimissa propria abbatia, ad principale coenobium transeat, cujus nutu omnia unita monasteria regantur. Datum est Romae hoc anno 1090, indictione XIII, die VIII Idus Aprilis, Urbani pontificatus anno 3, quae notae omnes apprime sibi cohaerent; [Col. 0069A] at mirum est in illo privilegio nusquam abbatem, qui tunc Valli-Umbrosae praeerat, nominatum fuisse; forte quod, cum in omnis congregationis gratiam concessum fuisset ad ejus generale regimen statuendum, satius judicaverit pontifex illud omnibus universum membris quam cuiquam abbatum specialiter inscribere. Tunc vero Valli-Umbrosae praeerat Rusticus beati Joannis Gualberti post Rodulfum successor.



LXXIII. Decretum Rustico abbati Vallumbrosae, etc., inscriptum. An aliud pro limitibus dioecesis Baionae.

Is ipse est Rusticus, qui simul cum Petro episcopo Pistoriensi Urbanum consuluerat, de ordinatione Daimberti quem a Wecilone archiepiscopo Moguntino, [Col. 0069B] schismatico simul et Simoniaco, diaconum ordinatum, ipse pontifex in episcopum Pisanum consecraverat. Urbani responsum a Labbeo tomo X Conciliorum ex ms. codice S. Victoris Parisiensis editum est. Cui jungenda altera ad eosdem responsio, seu potius, ut quidem verisimile est, ejusdem responsionis altera pars quae apud Gratianum habetur I, q. 7, c. 24, Daibertum. In utraque Urbanus agnoscit sibi non incompertum fuisse Daimbertum a Wecilone schismatico diaconatum suscepisse. Sed tamen qui ille non Simoniace fuerat ordinatus, ac corpore et spiritu ab haereticis egressus fuerat, eumdem utilitatibus Ecclesiae pro viribus insudantem, ex integro, Ecclesiae necessitate ingruente, diaconum se constituisse respondet pontifex. Nulla est in utroque [Col. 0069C] illo responso temporis nota, ac cum certum sit Daimberti ordinationem, cujus occasione scriptae sunt illae litterae, ad primos pontificatus Urbani annos revocandam esse, vix ultra hunc annum differri possunt. Quare eas huc referre visum est.

Huc etiam referri posse mihi aliquando visum est Urbani bullam, qua pontifex Baionensis in Novempopulania Galliae provincia dioecesis limites praescripsisse dicitur apud Sammarthanos, tomo II Galliae Christianae, laudato ea de re scripto, quod datum aiunt V Idus Aprilis, indictione XIII, anno 1106. Et quidem hoc anno defunctus erat Urbanus; sed ex indictione, quae anno 1090 convenit, emendandum esse conjiciebam exscriptoris erratum. Verum, [Col. 0069D] visis ejus Ecclesiae monumentis, quae mecum illustrissimus antistes Renatus Franciscus de Beauveau communicari jussit, deprehendi errorem esse Sammarthanorum, qui Paschalis II bullam incaute ad Urbanum transtulerunt. In ea tamen legendum indictione XIV, aut certe dicendus est pontifex ut saepe alias, secutus fuisse calculum Pisanum, quo annus a fine praecedentis Martii inchoabatur.



LXXIV. Privilegium Majoria Monasterii.

Hoc item mense datum est Romae privilegium Majoris-Monasterii prope Turonum urbem, Bernardo abbati inscriptum; quo Urbanus ipsum monasterium, uti jam a Victore III indultum fuerat, sub speciali sedis apostolicae tutela suscipit; eo pacto, inter alia, [Col. 0070A] ut electus abbas a Turonensi archiepiscopo consecrationem accipiat, sed sine omnis professionis exactione. Hanc clausulam inseri curavit pontifex occasione professionis, quam episcopi ab ordinandis abbatibus exigere tunc temporis volebant; cum econtrario hanc praestare renuerent abbates, etiam non exempti, quod in ea nescio quid Simoniaci invenirent: praeterea exempti timebant, ne eo pacto episcoporum jurisdictioni subjici viderentur. De qua controversia actum est fusius in praefatione ad primam partem Actorum sanctorum ordinis S. Benedicti Saeculi XI, § 3. Datum est Majoris-Monasterii privilegium die XVI Kalendas Maii. At magnis postea controversiis occasionem praebuit. Quippe cum ex antiqua consuetudine archiepiscopus et clerus urbis [Col. 0070B] solerent paschale festum in Majori-Monasterio celebrare, et ea occasione multa fierent illicita tantaeque solemnitati haud congruentia, quae hoc privilegio abolebantur, id aegre tulerunt clerici, ac nihil non adversus monachos intentarunt, obtenta etiam adversus eos a Rodulpho archiepiscopo excommunicationis sententia, ut illud privilegium irritum facerent; exinde veluti aperto bello in monachos ita desaevierunt ut etiam annonas, quae in monasterium deferebantur, diriperent. Rodulfo archiepiscopo mortuo, ei alter cognominis in sede et in odio adversus monachos successit, et licet pallium ab Urbano impetrare non potuisset, quin prius fuisset pollicitus se Majoris-Monasterii privilegio obediturum, sponsionis tamen suae post paululum immemor, [Col. 0070C] monachos vexare decessoris sui exemplo non destitit, donec re variis in episcoporum conventibus agitata, tandem in concilio Claromontano concordia inita fuit, ut dicemus ad annum 1095. Tamen has rixas post Urbani obitum recruduisse ex Ivonis epistola 108 facile colligi potest.

Eo tempore, aut certe, ut videtur, jam antea, Bernardo ejusdem loci abbati scripserat Urbanus de dimittendo monasterii regimine cogitanti, quod nescio quid vitiosi in suam ipsius ordinationem irrepsisse vereretur. Sed eam culpam si aliqua fuisset, ac quomodocunque contigisset, ei condonavit pontifex, ea conditione, ut de caetero fratrum suorum saluti vigilantius ac ferventius instare non desineret. Porro ex Ivonis Carnoteni epistola 73 [Col. 0070D] intelligimus; ni fallor, hoc ipsum quod in ordinatione Bernardi reprehendebatur, nihil aliud fuisse, quam professionem archiepiscopo ab eo cum benediceretur praestitam. Ibi enim ait Ivo mirari se quod Majoris-Monasterii fratres aegre suo abbati obedirent, eam ob causam quod ab archiepiscopo excommunicato benedictus, sedi ejus metropolitanae subjectionem promisisset. Quod frivolum Ivoni videbatur, abbatibus hac in re et monachis minime faventi.



LXXV. Concilium Tolosae.

Quo tempore haec Urbanus in Italia gerebat, ejus legati apud Tolosam concilium in Galliis celebrarunt circa festum Pentecostes, quod Bertoldus generalem [Col. 0071A] synodum appellat, et ad quam episcopos diversarum provinciarum convenisse, ibique Urbanum per suos legatos multa in ecclesiasticis causis quae corrigenda erant, correxisse scribit. In eo concilio, uti prosequitur idem auctor, Tolosanus episcopus de illatis sibi criminibus expurgatus est, et legatio pro restauranda Christianitate in Toletana civitate, rege Hispanorum supplicante, destinata fuit. Hanc porro nonnulli anno 1089, imo et alii praecedente consignarunt, cui Bernardum Toletanum archiepiscopum, ex itinere Romano, ut vult Rodericus Toletanus, redeuntem interfuisse dicunt. At his praeferenda est Bertoldi, tum viventis, auctoritas, qui disertis verbis eam anno 1090 circa festum Pentecostes celebratam fuisse asserit. Haud tamen diffitemur Bernardum [Col. 0071B] Toletanum ei interfuisse, quod colligere licet ex Urbani epist. ad Gotthiae fideles, pro monasterio Sancti Aegidii. Quaenam vero legatio illa sit, quae in Hispaniam, efflagitante Alfonso rege, ad restaurandam Toleti Christianitatem destinata est, vix intelligi potest, nisi his verbis indicari dicamus, librorum officii divini juxta ritum Romanae Ecclesiae editorum receptionem, ut scilicet deinceps, abrogatis Gotthicis, Hispanicae Ecclesiae Romanis libris uterentur. Certe anno sequenti, agente Rainerio legato apostolico, qui huic quoque synodo interfuerat, id in concilio Legionensi, ut ibi dicemus, cautum fuit.



LXXVI. Tarraconensis urbs Romano pontifici data.

Soluta autem Tolosana synodo, Raynerius Urbani [Col. 0071C] legatus in Hispaniam pergens per Catalauniam transivit, ubi Raymundus Barcinonis comes, aggregatis provinciae optimatibus, urbem Tarraconensem sedi apostolicae solemniter donavit ea conditione, ut eam et universa quae ad illam attinebant, ipse ac ejus posteri tenerent per manum et vocem sancti Petri, ejusque vicarii Romanae sedis apostolici, per quinquennium persolventes ei censum viginti quinque librarum purissimi argenti, quae donatio facta est per manum domni Raynerii Romanae Ecclesiae cardinalis, qui nunc, inquit Raymundus, legatione fungitur in partibus nostris. Aera millesima [centesima] vigesima octava, anno ab Incarnatione Domini 1090. Hujus donationis instrumentum a Labbeo, Aguirio aliisque conciliorum collectoribus editum est cui [Col. 0071D] inter alios complures Berengarius, quod sane mirum est, nisi id amanuensis liberalitati debeatur, sub Tarraconensis archiepiscopi titulo subscripsit, quamvis hac dignitate ante annum sequentem potitus non fuerit. Forte Berengarius Ausonensis Ecclesiae, cui dioecesis Tarraconensis unita erat, episcopus, jam tunc metropolitani nomen assumpserat, cujus auctoritatem nonnisi anno sequenti adeptus est.



LXXVII. Urbanus Bantinum monasterium protegit.

Querelas interea ad Urbanum detulit Urso Bantini monasterii in Apulia abbas, adversus nonnullos istius provinciae optimates, qui ejus monasterii res et chartas diripuerant, ipsumque contumeliis affectum latronum more spoliaverant. Rem indigne [Col. 0072A] tulit pontifex, moxque conscriptis ad Rogerium et Boamundum, Apuliae principes, litteris, eos commonuit ut tam gravi scandalo conveniens remedium afferrent. Quod revera ab ipsis praestitum est, ut fusius exposuimus ad annum 1088. Urbani epistola ea de re nullam habet chronologiae notam; at eam hoc anno, et quidem ante mensem Julium scriptam fuisse facile colligitur ex Rogerii et Boamundi instrumento, quod Baronius integrum retulit: Datum Canusio anno Dominicae Incarnationis 1090, ducatus V, mense Julio, indictione XIII, quo quidem instrumento illi principes, Urbani monitis excitati, convocatis apud Canusium provinciae optimatibus Bantini monasterii privilegia et possessiones confirmarunt, ut eo pacto damna tam sancto loco illata utcunque [Col. 0072B] resarcire conarentur.



LXXVIII. De filio Jordani principis Capuani. Excommunicatur Cenomanorum comes.

Huc etiam revocare libet aliud exemplum, quo comprobari potest Urbani studium adversus eos qui justitiae jura violabant. Illud est judicium, quod pontifex in Raynaldum Rinellum provisorie tulit, accusatum, quod Jordani principis Capuani filiam adolescentulam raptu potius, quam justi conjugii spe, invitis parentibus sibi desponsasset. Certe hunc Raynaldum hominem violentum fuisse patet ex Chronico Casinensi libro IV, cap. 9, ubi dicitur castrum Fractarum dolo a Casinatibus abstulisse, quod postea vi et armis retinere conatus est. Hoc autem judicium quod Ivo et Gratianus retulerant, [Col. 0072C] ideo revocamus ad praesentem annum, quod ipsum ulterius differre prohibeat Jordani obitus, quem sub hujus anni finem contigisse ex antiquis auctoribus Camillus Peregrinius probat.

Aliud item Urbani in emendandis vitiis sollicitudinis exemplum suggerit nobis Ordericus Vitalis libro VIII, ubi scribit. Hugonem comitem Cenomanorum ab eodem pontifice hoc anno sacris fuisse interdictum, quod legitimam suam uxorem Roberti Wiscardi filiam repudiasset.



LXXIX. Schismatici ob Catholicorum mortem insolescunt. Iis respondet Stephanus episcopus Halberstatensis.

Finitis induciis, quae usque ad Pascha, uti anno superiore diximus, perdurare debebant, cum Hermannus [Col. 0072D] Metensis antistes et Bertoldus dux Alemanniae, acerrimi sedis apostolicae defensores, sororque Bertoldi, Hungarorum regina, mense Maio, ut Bertoldus scribit, obiissent; ac paulo post Eggebertus Saxoniae marchio occubuisset, insidiis, uti aiunt, Quintiliburgensis abbatissae, quae Henrici Augusti soror erat, occisus, schismatici ad arma recurrere constituerunt, tanta cum animi elatione, ob eos. uti eis videbatur, felices successus, ut de pontificiis actum esse palam divulgarent. Certe ea erat Walbrami Magdeburgensis antistitis (Cicensem seu Noviburgensem episcopum appellat Trithemius in Chronico Hirsaugiensi) sententia, qui litteras ad Ludovicum principem eo tempore scripsit, ut eum desperatis [Col. 0073A] pontificiorum rebus, quorum praecipui fautores, justo Dei judicio, ut ipse jactitabat, misere perierant, ad Henrici partes attraheret. At longe ab ea opinione aberant Catholici, ut ex Ludovici responso discimus, quod ejus nomine Stephanus, qui et Herrandus dicebatur, ex abbate Ilseburgensi episcopus Halberstatensis, Waltramo dedit. Utrasque litteras retulit Dodochinus abbas S. Disibodi, in Appendice ad Marianum Scottum, quae ibi videri possunt. Certe is Stephanus locum habere debet inter strenuos Urbani propugnatores, ob multa alia scripta quibus Ecclesiam defendisse apud Trithemium loco laudato dicitur. E re nostra fuissent quatuor epistolae ad Urbanum pontificem, quas ille auctor memorat. At exciderunt.



LXXX. Henrici expeditio in Italiam. Bononiensium et aliarum Longobardiae civitatum militiae.---Poenitentia militibus in justo bello permissa.
[Col. 0073B]

Inter haec Henricus parata expeditione in Italiam ingreditur, cui Langobardiam devastanti Welpho Italiae dux, Mathildis uxoris suae, uti scribit Bertoldus, adhortationibus confortatus, resistere conabatur. At Mathildem suos exercitus ipsammet duxisse testatur Domnizo, qui totam hanc expeditionem, rudibus licet versibus, egregie describit capite quarto, quod ideo fere integrum retulimus in Appendice. Sigonius hac occasione commissum fuisse censet ingens illud praelium Sorberiense, in quo Ebrardus Parmensis et Gandulfus Regiensis episcopi, qui Guiberti partes tuebantur, a Mathildis militibus victoria potitis [Col. 0073C] capti fuere. At fallitur vir eruditissimus: Sorberiensis quippe victoria, vel ipso Domnizone testante, ante Urbani pontificatum obtigit, quanquam capite 3 nonnulla de Urbano miscuerit ille auctor, quae anticipato retulit. Et quidem Bertoldus, testis omni major exceptione, amborum istorum episcoporum mortem anno 1085 consignat. Caeterum cum Henricus hoc anno Mantuam obsideret, Welpho et Mathildis, hanc urbem ut eam magis ac magis in sua fide continerent, ab omni tributo et vectigali exemerunt, dato ea de re diplomate Mantuae anno 1090, V Kalendas Julias, quod Sigonius refert; sed hae liberalitates urbis deditionem non impedivere, anno sequenti factam. Magna autem, ut refert Bertoldus, hoc anno fames multas regiones repente [Col. 0073D] afflixit, quamvis non magna sterilitas praecesserit terrae: unde eam contigisse dubium non est occasione internorum illorum discidiorum quae a schismaticis commovebantur.

Tradunt historiae Bononiensis scriptores (GIRARDACCI, Hist. di Bologna, lib. II), nec dissentit Sigonius, suae urbis cives in illis bellorum tumultibus egregie pontificis partes adjuvisse, memorantque institutam ea occasione militiam, in quatuor cohortes distributam, ex totidem tribubus, in quas urbs divisa fuerat; assignatis unicuique cohorti suis tribunis et vexillis. Inde Bononienses vexilliferos appellatos fuisse volunt. Addit Sigonius caeteras quoque Langobardiae urbes Bononensium imitatione [Col. 0074A] idem institutum recepisse. Cum vero iis temporibus aperto bello pontificii adversus schismaticos decertarent, subiit in quorumdam animos scrupulus, an subjiciendi poenitentiae essent Christi fideles, qui in congressibus bellicis, tunc frequentibus, excommunicatos occidissent. Huc quippe, nisi mea me conjectura fallat, revocari debet Urbani rescriptum Lucano episcopo, quod Ivo Carnotenus et Gratianus in suis decretis retulere. Interrogatus ea de re pontifex respondit, quod etsi excommunicatorum interfectores in justo bello, quale tunc urgebat, homicidae censendi non essent; quia tamen aliquid sinistri in eorum voluntatem irrepere potuerit, congruam eis secundum eorum intentionem satisfactionem injungendam esse. Sic antea Patres concilii [Col. 0074B] provinciae Remensis anno 923 poenitentiae subjecerant eos qui in praelio Suessionico inter Robertum et Carolum de regno decertantes interfuerant, quod procul dubio vix fieri possit, ut in ejusmodi bellis intestinis solo pacis aut boni publici intuitu pugnetur. Et quidem Theodosium Magnum simili occasione laudavit sanctus Ambrosius, quod post victoriam de Eugenio tyranno reportatam aliquandiu a sacris abstinuerit. Videndus ea de re Isidorus Pelusiota lib. IV, epist. 200.



LXXXI. Brunonis discipulis Carthusia restituitur. Ipse cum aliis in Calabriam secedit. Recusat archiepiscopatum Rhegiensem. Ejus apud pontificem auctoritas.

Quid inter hos turbines fecerit Urbanus non produnt [Col. 0074C] veteres historici. At Bruno Carthusianorum institutor, quem anno praecedenti, ut diximus, pontifex ad sese Galliis evocaverat, tum cum eo versabatur, ut eum consiliis suis adjuvaret. Erant etiam cum Brunone ipsius discipuli, qui cum tanti Patris absentiam ferre non valuissent, eum paulo post ejus discessum, dimissa Carthusia, in Italiam secuti fuerant, quare Bruno Carthusiae locum Segnio abbati Casae-Dei, commisit. Verum sive quod inter tot tumultus boni illi eremitae regularibus exercitiis vacare quiete non possent, sive quod Bruno ipse moleste ferret dilectam suam Carthusiam omnino vacuam relinqui, illis tandem persuasit ut illuc sub Landuini, quem vir sanctus in sui locum Carthusiae priorem instituerat, regimine victuri revertantur: [Col. 0074D] acceptis ab Urbano litteris, queis Seguinum rogabat ut illis Carthusiae eremum restitueret. Quod ita factum fuit die hujus anni XV Kalendas Octobris. Hinc colligere licet Brunonis discipulos circa mensem Julium ex Italia discessisse. Et quidem non multo post Bruno ipse cum Lanuino et aliis sociis in Calabriam secessit, ubi cum a Rogerio Calabriae et Siciliae comite inter venandum, uti narrant vulgati auctores, inventi fuissent, locum condendo monasterio aptum ab eo acceperunt. Ut ut sit de ea historia, Rogerius ipse in diplomate, quod hoc anno in eorum gratiam edidit, notum omnibus vult esse, per Dei misericordiam, a Galliarum partibus ad regionem Calabriae sanctae religionis viros, Brunonem scilicet [Col. 0075A] et Lanuinum cum eorum sociis, pervenisse; qui, contempta mundialis gloriae vanitate, soli Deo elegerant militare. Horum itaque, pii principis verba refero, desiderium ego cognoscens, et ipsorum meritis et precibus apud Deum adjuvari desiderans, ab eorum charitate multis precibus obtinui, ut in terra mea locum sibi habitabilem eligerent, in quo ad serviendum Deo qualia vellent habitacula praepararent. Tum eis locum solitarium assignat inter Arena et oppidum Stilum, cum tota silva, etc., per leucae spatium in circuitu. Hujus eremi ecclesiam dedicari curavit idem Rogerius anno 1094, quod ab archiepiscopo Panormitano, assistentibus aliis quinque episcopis, factum fuisse, declarat in altera charta, quae edita est a Roccho Pyrrho tomo III Siciliae sacrae. Primam [Col. 0075B] vero ejus principis donationem firmavit et ampliavit Theodorus Squillacensis antistes, in cujus dioecesi sita erat nova illa Carthusia, uti ex ejus charta patet data, die 16 Decembris hujus anni, quam simul cum Rogerii donatione Urbanus post biennium, et tandem Paschalis ejus successor confirmaverunt, ut videre est apud Ughellum tomo IX Italiae sacrae.

Quanti autem Brunonem fecerit Urbanus, ex eo patet quod, vacante tunc temporis Rhegiensi Ecclesia, quae praecipua est Calabriae metropolis, ad eam ipsum evehere modis omnibus conatus fuerit, sed frustra. Vir quippe sanctus Carthusiam suam omnibus saeculi dignitatibus anteponebat; imo et eam praetulisset ipsi etiam pontificis comitatui, si illi [Col. 0075C] fuisset permissum, quod ipse contestatur in epistola ad suos Carthusienses conscripta, in qua sic loquitur: De me, fratres, scitote, quoniam mihi unicum post Deum est desiderium veniendi ad vos, et quando potero, opere adimplebo. Plura ibi habet de mundi contemptu et eorum felicitate qui omnibus curis exempti uni Deo in solitudine vacare possunt. Similia, imo et plura habentur, in altera ejus epistola ad Radulphum Viridem tunc praepositum, postea archiepiscopum Remensem, suum olim, cum in ea urbe moraretur, familiarem. Porro ad hunc annum Brunonis ad Rhegiensem archiepiscopatum electionem, quam vulgati auctores anno 1095 consignare solent, ideo revocamus, quod hoc solummodo anno [Col. 0075D] sub Urbani pontificatu sedes illa vacua fuerit, morte scilicet Arnulphi archiepiscopi, cui, recusante dignitatem illam Brunone, substitutus est sub hujus anni finem Rangerius. Hic quippe privilegium Theodori Squillacensis episcopi supra laudatum confirmavit die 17 Decembris anno 1090, archiepiscopus Rhegiensis electus, ac deinceps ad annum 1106 variis conciliis et publicis instrumentis subscripsisse memoratur sub archiepiscopi titulo, ut videre est apud Ughellum tomo IX Italiae sacrae. Verum etsi Bruno nulla fulgeret dignitate, nihilo tamen minor fuit apud pontificem ejus auctoritas, ut praeter caetera probat Paschalis II epistola ad Lanuinum ipsius in Calabrici monasterii regimine successorem, quem sic pontifex alloquitur: »Te in locum sanctae memoriae [Col. 0076A] magistri Brunonis successisse cognovimus. Sit ergo in te ejusdem viri spiritus, idem sit eremiticae vitae vigor, eorum morum et gravitatis constantia; quia nos, opitulante Domino, quidquid auctoritatis et potestatis ipsius Magistri probabilis sapientia et religio ab apostolica sede promeruit personaliter, hoc tibi eodem te spiritu comitante concedimus.« Certe non Brunonem modo, sed et ipsum Lanuinum quandoque Urbanus ad se accersebat, ut ex brevi ejus epistola manifestum est.



LXXXII. Urbanus Campaniam invisit.---Privilegium S. Basoli.

Visum est Urbano circa hujus anni medium, cum ei Romae vix respirare liceret, provincias Rogerio et Boamundo subjectas adire, ut ibi paulo liberius [Col. 0076B] rerum ecclesiasticarum curam ageret. Certe eum sub medium mensis Augusti hoc anno in Campania exstitisse constat ex privilegio sancti Basoli, quod Sinuessae datum est hoc anno die XVIII Kalendas Septembris, Burchardo ejusdem loci abbati inscriptum.



LXXXIII. S. Anselmo scribit pro Fulcone episcopo Bellovacensi.---Anselmi responsio.

Paulo ante, nempe ipsis Kalendis Augusti, nam ex rerum serie id hoc anno factum fuisse constat, pontifex ex urbe Capua ad beatum Anselmum tunc temporis Beccensem in Northmannia abbatem scripserat, ut ei Fulconem Bellovacensem episcopum, antea monachum Beccensem et ipsius Anselmi discipulum, commendaret; quia vero ille ad tantum [Col. 0076C] onus sustinendum impar, si solus esset, videbatur, beato abbati mandat pontifex, ut ei ipse, aut certe, eo impedito, aliquis ex ejus fratribus, semper assistat illius episcopi monitor, corrector atque consultor. Tum certiorem eum facit, se, quidquid in ejusdem episcopi ordinatione vitiosum irrepere potuerat, indulsisse. Denique varia Anselmo negotia commendat, quae in ejus epistola explicantur. At ibi, sicut et in aliis passim Urbani epistolis, observare licet illius sollicitudinem et curam in accersendis ad se viris doctis et piis, qui eum ad pontificatus onera sustinenda adjuvarent. Respondit post aliquod tempus Urbani litteris Anselmus, ut ei de Fulconis, per quem illas acceperat, electione rationem redderet. [Col. 0076D] Ei viro assensum suum praebuisse asseverat coactum Francorum regis et cleri Bellovacensis, instantia, cum assensu Remensis archiepiscopi, nullo resistente; ita ut, nisi, inquit vir sanctus, hoc facerem, Deum timerem offendere. Quare pontificem rogat, ut datis ad archiepiscopum, aliosque provinciae Remensis antistites, imo et ad Bellovacenses proceres aliis litteris, Fulconem jam secundo Romam profectum adversus malevolos homines a quibus ferme opprimebatur, sua auctoritate communiat. Tum compatitur vir sanctus in hac epistola, quae est 33 libri II, pontifici in medio tribulationum posito, ideoque ipsi suas suorumque fratrum preces pollicetur, ut ei Deus mitiget a diebus malis donec fodiatur peccatori fovea. Denique praedicit quod Deus non [Col. 0077A] relinquet virgam peccatorum super sortem justorum; quia haereditatem suam non derelinquet, et portae inferi non praevalebunt adversus eam. Denique privilegium pro suo Beccensi monasterio postulat, quod an unquam impetraverit incertum est. Quid vero postea Fulconi contigerit in consequentibus dicemus.



LXXXIV. Confirmat privilegia Ecclesiae Ravellensis. Episcoporum ordinationes. Ex his forte Berengarius Venusii. An Guitmundus Aversae.

Interea Urbanus, cum apud Salernum esset, Ravellensis seu Rebellensis Ecclesiae, quam Victor III ejus decessor in episcopalem sedem erexerat, privilegia confirmavit, dato diplomate die ipso Nonarum Octobrium.

[Col. 0077B] Creavit etiam Urbanus diversos episcopos per illud tempus, ex quibus Petrus in Chronico Casinensi libro IV, cap. 7, duos laudat ex Casinensi monasterio assumptos, Benedictum scilicet in Sardinia insula, et Raynaldum Caietae, qui hoc anno, ut idem auctor habet capite sequenti, altare Sancti Erasmi, et anno sequenti ex anonymi Chronico, ecclesiam Sancti Andreae in sacro monte consecravit. Hoc eodem anno, ut jam diximus, Rangerius Rhegiensis Ecclesiae regimen suscepit. Is primum in Majori Monasterio prope Turonos monachus fuerat, unde Cavam translatus, Urbano notus fuit, a quo, ut habet Ughellus tomo IX Italiae sacrae, cardinalis tum Rhegiensis archiepiscopus factus est. Idem auctor tomo VI scribit amicum sancti Vincentii de [Col. 0077C] Volturno hoc quoque anno creatum ab Urbano fuisse cardinalem presbyterum Sanctae Crucis in Jerusalem, qui postea in Aeserniensem episcopum assumptus, demum Casini temporibus Calixti II obiit.

Ad hunc etiam annum, uti videtur, revocari potest Berengarii promotio ad Venusinum episcopatum. Hic in Uticensi Sancti Ebrulfi monasterio Northmanniae sub beato Theoderico abbate educatus, Robertum Theoderici successorem, quem Osbernus invasor e monasterio excedere coegerat, in Apuliam fuerat secutus, ubi cum per multos annos monasterio Sanctae Trinitatis apud Venusium praefuisset, tandem, uti Ordericus Vitalis refert libro VII, pro vitae [Col. 0077D] merito et sapientiae doctrina ad pontificatum praefatae urbis a papa Urbano promotus est. Tunc tamen a plebe electum Venusinae urbis episcopatum suscepisse asserit idem auctor libro III. Et quidem utrumque potest esse verum. At mirum est hunc Berengarium ab Ughello in catalogo Venusinorum antistitum tomo VII Italiae sacrae recensitum non fuisse.

Laudat idem Ordericus Vitalis libro IV Guitmundum monachum Crucis Sancti Buderni, seu Sancti Leufredi in Northmannia, quem post varias fortunas Gregorius VII cardinalem sanctae Romanae Ecclesiae praefecit, et Urbanus papa jam probatum in multis metropolitanum Aversis urbis solemniter ordinavit. Consentit Calixti bulla apud Ughellum tomo I Italiae sacrae; sed qua ratione id componi possit cum aliis [Col. 0078A] auctorum etiam aequalium testimoniis vix intelligi potest. Nemo quidem nescit Guitmundum seu Witmundum e monacho Sancti Leufredi, ob scripta in Berengarii errores celebrem in Aversanum episcopum assumptum fuisse. Id enim praeter Ordericum, Ivo Carnotensis antistes, epist. 78; Willelmus Malmesburiensis et alii graves auctores passim affirmarunt. At idem Ivo decreti parte IV, cap. 213; Gratianus, dist. 8, cap. 5: Si consuetudinem, et alii decretum proferunt ex Gregorii VII epistola ad Witmundum Aversanum scripta, in quem titulum errorem irrepsisse nemo dixerit, si consulat codices mss. et editos, in Baluzii notis ad Gratianum laudatos. Quid igitur? si divinare licet, aut duo fuere Guitmundi Aversani episcopi, ut suspicatus est Ughellus, aut [Col. 0078B] certe Gregorius nostrum Guitmundum primo Aversae urbis episcopum creavit, et Urbanus eumdem pallii concessione archiepiscopi titulo et honore condecoravit; tum ut tantum hominem aliqua praerogativa singulari illustraret; cum, ut Northmannis principibus, qui hanc urbem exstruxerant et potissimum colebant, gratum faceret. Certe Ordericus innuit Urbanum nescio quid singularis privilegii ea occasione Guitmundo in Northmannorum gratiam concessisse. Haec urbs, inquit, tempore Leonis IX a Northmannis, qui primo Apuliam incoluerant constructa est, et a Romanis, quia ab adversis sibi coetibus aedificabatur, Adversis dicta . . . divitiis opulenta Cisalpinorum . . . Northmannorum optione soli papae gratanter [Col. 0078C] obedit, a quo Guitmundum sophistam mystici decoris pallio insigniter redimitum pontificem accepit. Qui archipraesul eam diu rexit, et apostolicis privilegiis ab omni mortalium exactione liber plausit. Haec conjiciendo dicta sint, donec aliquis certiora inveniat. Huic Guitmundo rescripsit Urbanus, de recipiendis excommunicatorum, modo resipuerint, eleemosynis. Quam epistolam, aut certe insignem ejus partem, circa Julium mensem, sed anno incerto, scriptam Ivo, et post eum Gratianus in decretis suis, retulere.



LXXXV. Mors Adalberonis episcopi Wirzburgensis.

Verum eo tempore quo variis Ecclesiis in Italia pastores providebat Urbanus, egregium ac invictissimum [Col. 0078D] sedis apostolicae propugnatorem in Germania amisit, Adalberonem scilicet Wirzburgensem episcopum, qui licet e patria extorris fuerit, et frequenter e sua sede pulsus, ecclesias tamen dedicare, monasteria restaurare, aut de novo condere, aliaque sui ordinis munia exercere non destitit. Etsi post innumera, ut ait Bertoldus, et consentit Vitae hujus auctor, pericula, et varias persecutiones, in bona confessione diem clausit extremum die sexta Octobris, sepultus in monasterio Lambacensi, quod a suis parentibus conditum et multis a se bonis locupletatum, ordini Benedictino addixerat. Ejus Vitam ab auctore suppari monacho Lambacensi scriptam dedimus inter Acta sanctorum ordinis S. Benedicti, parte II, saeculi VI.



LXXXVI. Canonicorum regularium Aroasiensium institutio.
[Col. 0079A]

Illustratus etiam fuit hoc anno Urbani pontificatus institutione canonicorum regularium congregationis Aroasiensis, sic dictae ab Aroasia principe monasterio in dioecesi Atrebatensi, quod sub se viginti abbatias olim habuisse perhibetur. Primus eorum praepositus, nondum enim tunc temporis canonicis regularibus abbates praeesse consueverant, fuit Hildemarus, qui cum duobus aliis eremitis fundamenta posuit hujus ordinis, cujus vitae austeritatem egregie describit Jacobus a Vitriaco in Historia occidentali, capite 23, et post eum Locrius et alii passim auctores laudarunt; sed haec fusius persequi non pertinet ad nostrum institutum.



LXXXVII-VIII. Erectio abbatiae Tauniaci.
[Col. 0079B]

Circa idem tempus ecclesia Sanctae Mariae, quae corpore sancti Hippoliti martyris nobilitabatur, apud Tauniacum Santonum oppidum, e clericali ad monasticum ordinem translata est; constituto ibi cum aliis Angeriacensibus monachis primo abbate Fulcherio, sub clientela monasterii Angeriacensis, cui nova haec abbatia subjecta remanere debebat. Haec facta est Gaufridi Tauniacensis domini, loci conditoris praescripto, qui ut id ipsum ab Urbano papa obtineret, Romam adierat. Qua de re papa, ut legitur in veteri instrumento, valde laetificatus, ex auctoritate beatorum Petri et Pauli, et sua, quidquid de ecclesia fiebat, et danti Gofrido scilicet, et accipienti Odoni abbati Angeriacensi, diligenter annuit, secutus antecessorem [Col. 0079C] suum Ildebrandum, magnae et admirandae sanctitatis virum, qui, dum adhuc viveret, hoc ipsum Gofrido concessisse cognoscitur. Itaque auctoritate, ut in eadem charta legitur, sedis apostolicae et privilegio Odo monachos eo in loco instituit, ex quibus unum, Fulcherium nomine, Ramnulfus episcopus in abbatem benedixit, data omnibus potestate ut quicunque vellent, possint novae illi abbatiae bona sua conferre. Haec ex ipso veteri instrumento delibavimus, quod in archivo Angeriacensi servatur, datum anno 1090, indictione XIII. Gofridus autem hujus abbatiae institutor, is ipse est adversus quem alter Gofridus Vindocini abbas, lib. III, epist. 32, scripsit ad Ramnulfum Santonensem episcopum, quem rogat ut nullas ei inducias concedat, quin prius sibi secundum [Col. 0079D] domini papae decretum satisfecerit. Sed rem de qua agitur non explicat.



LXXXIX. Henriciani Romae praevalent. Mantuam capiunt.

Dominus papa eo tempore, id est anni 1091 initio, ut Bertoldi verbis utar, in partibus Campaniae morabatur, et ab omnibus Catholicis debita reverentia colebatur, videlicet a Constantinopolitano imperatore, et a Philippo Francorum rege, aliisque diversorum regnorum principibus, tam ecclesiasticis quam saecularibus, excepto Teutonicorum regno, ubi multi ex Catholicis in partem excommunicatorum avaritia decepti sponte sua se transtulerunt. Omnem enim tunc morebat lapidem Henricus, ut quosvis etiam vi aut [Col. 0080A] fraude ad suas partes attraheret, adeo ut Romanos suae ipsius factionis ad id facinus adduxerit, ut turrem Crescentii, sic tum S. Angeli castellum appellabant, quae eatenus domino papae obediebat, dolo captam diruere tentaverint. Magnopere enituit hac occasione optimi pontificis animo profunde insita mansuetudo, qui cum, ut prosequitur Bertoldus, facile Romam cum exercitu intrare, et rebellium contumaciam domare potuisset, magis cum mansuetudine causam suam agere delegit, cedendo scilicet patienter temporis iniquitati, potius quam armis dimicando. Illud tamen facinus Henrico, qui tum Mantuae incubabat, animum adjecit. Imo Mantua ipsa post diuturnam undecim mensium obsidionem, feria sexta Parasceves, die 11 Aprilis capta, civium [Col. 0080B] proditione, ut Domnizo habet, aliquot civitates ei vicinae, rejecto Welphonis ducis, seu Mathildis ejus sponsae dominio, Henrici partes amplexae fuerunt. Unde qui rebelles Romae erant, insolentiores facti, Guibertum haeresiarcham quem jamdudum expulerant, iterum Romam intrare et sanctam ecclesiam suis, non benedictionibus, sed maledictionibus infestare permiserunt.



XC. Urbanus in Campania versatur. Willelmus abbas Hirsaugiensis nuntius. Privilegium Ecclesiae Cataniensis.

Urbanus interea varias Campaniae regiones peragrabat, huc illucque pro temporum necessitate commeare coactus. Quod cum referret Trithemius sic exclamat: O tempora, o mores! Romae, in cathedra sancti Petri Wigbertus sedebat idolum, et verus [Col. 0080C] Christi vicarius nullum manendi locum poterat invenire tutum! Et quidem cum tunc Willelmus Hirsaugiensis abbas, vir sanctitate morum et fide in sedem apostolicam insignis, Gebehardum monasterii sui priorem ad Urbanum misisset cum supplicatoriis litteris, postulans sibi, vel parum aliquid reliquiarum beati Petri destinari: benigne quidem Gebehardum excepit pontifex, sed Guiberto Romam obtinente, ei non potuit quidquam ex apostolorum reliquiis donare. Verumtamen ne nuntius ad tam sanctum virum, qui ob sedis apostolicae causam frequenter exagitatus fuerat, vacuus rediret, alias quas secum ferre consueverat pontifex sanctorum exuvias ei tradidit Hirsaugiam beato abbati deferendas. Certe [Col. 0080D] nonnulla vidimus passim eorum temporum instrumenta, etiam in Galliis conscripta, quae data dicebantur Urbano sanctae Romanae Ecclesiae praesidente sub persecutione Henrici tyranni, aut sub similibus formulis, quae idem aliis verbis exprimebant. Haud tamen sine honore erat, etiam in his angustiis pontifex, quem viri utriusque ordinis illustriores earum regionum quas invisebat ut plurimum comitabantur. Ita hoc anno sub finem mensis Januarii, cum papa Urbanus Capuae esset, uti narrat Petrus Diaconus libro IV Chronici Casinensis, cap. 9, Raynaldus Rivellus, qui castrum Fractarum paulo ante in Casinenses vi invaserat, ibi astantibus multis clericis atque nobilibus Capuanis, publice Orderisio abbati discalceatis pedibus satisfecit ac indulgentiam promeruit. [Col. 0081A] Scio equidem nonnullos id factum ad annum 1092, quo dedicata est ecclesia Sancti Andreae, distulisse ex Petri verbis male intellectis; sed hanc dedicationem, eodem die, non vero eodem anno, ut quidem putarunt, quo Raynaldus Fractas invasit, celebratam fuisse scite advertit Camillus Peregrinius in serie abbatum Casinensium, ubi hanc publicam satisfactionem anno 1111 consignari debere multis et quidem invictis, si bene judico, argumentis probat. An vero postea Romam statim redierit pontifex incertum est, sed ipsum Anagniae initio Martii exstitisse constat ex privilegio Ecclesiae Cataniensis, quod in ea urbe VII Idus Martii Ansgerio episcopo indulsit.



XCI. Concilium Beneventi. Ejus canones, annus. Ibi asserta Ecclesiae monopolis libertas. Bulla Casinensis de corpore sancti Benedicti. Privilegium S. Crucis Pictav. Privilegium Crispiniense.
[Col. 0081B]

Paulo post Urbanus, fervente licet schismaticorum furore, generalem synodum, uti a Bertoldo appellatur, Beneventi collegit, in qua sententiam anathematis super Guibertum haeresiarcham et omnes ejus complices synodali judicio confirmavit. Beneventanam Ecclesiam tunc regebat Roffridus episcopus, a quo pontifex in urbem adveniens, ut tradit Ughellus, honorifice susceptus fuit. Canones quatuor de disciplina ecclesiastica in eadem synodo conditi vulgo circumferuntur, qui locum olim inter Urbani epistolas habebant. In quarto praecipitur omnibus viris et feminis, tam laicis quam clericis, ut in capite [Col. 0081C] jejunii quadragesimalis cinerem supra capita sua accipiant. Hoc porro concilium anno 1091 celebratum fuisse, praeter Bertoldum, disertis verbis legitur in veteri codice Romano, ex quo Labbeus ejus canones edidit, et quidem die V Kalendas Aprilis, indictione XIV, nec dissentit codex Anianensis, licet annum 1090 habeat, sed quem, uti ex notis chronicis quas exhibet, facile advertitur, ad paschale festum sequentis anni producit. In utroque autem codice observatur tot episcopos et abbates ad illud concilium convenisse, ut eorum numerus facile adnotari non potuerit. Inter eos vero, si Baronio credamus, celebris erat Petrus Cavae abbas, quamvis alii auctores, ut jam diximus, aliter sentiant, cui [Col. 0081D] pontifex etiam reluctanti mitrae usum concessit. Verum sive in hoc concilio, sive in Melphiensi, aut etiam in Claromontano, ut nonnullis placet, sive tandem in Trojano, ut habet domesticum Cavense Chronicon, perinde est ad probandam Urbani erga viros sanctos reverentiam et Petri abbatis humilitatem. Id autem Petrus fecit, si Venusino abbati ejus Vitae auctori fidem habeamus, ut quorumdam arrogantiam humilitatis exemplo condemnaret. Qui, dum se inaniter extollunt, indebitos sibi sanctae Ecclesiae honores non metuunt usurpare. Nec plura se habuisse de hac synodo fatetur Labbeus.

Discimus tamen ex bulla Urbani ad Romualdum episcopum Monopolitanum in ea synodo actum quoque fuisse de controversia quae inter hunc episcopum [Col. 0082A] et archiepiscopum Aritanum seu Brundusinum vertebatur. Contendebat Brundusinus antistes Ecclesiam Monopolis debere esse metropoli suae subditam. Quod pernegabat Romualdus, prolatis in suae causae subsidium veteribus instrumentis quae illam soli Romano pontifici subjectam esse probabant. Et quidem examinatis in pleno concilio illis privilegiis, Brundusinus archiepiscopus causa cecidit, et confirmata est omnium Patrum suffragiis Monopolitanae Ecclesiae libertas, ut testatur ipse Urbanus in bulla ea de re Beneventi hoc anno, Kalendis Aprilis data, quam apud Ughellum videre licet. Ex his colligi potest bullam sub Urbani nomine datam Capuae hac ipsa die Kalendarum Aprilium, De praesentia corporis sancti Benedicti apud Casinum, ad hunc annum [Col. 0082B] revocari vix posse, licet indictionem XIV, quae reipsa praesenti anno convenit, praeferat in suis notis chronologicis; nisi forte quis dicere velit Urbanum mane Beneventi privilegium Monopolitanum concessisse, tum profectum Capuam, ibique hac ipsa die subsignasse illam Casinensium bullam. Sed hoc non unum est istius rescripti vitium, ut fusius diximus ad annum 1088. Ipsum tamen olim referetur suo ordine, ne illud, qualecunque fuerit, instrumentum Casinensibus nostris invidere videamur. Multo majoris, imo certae fidei est privilegium quod, ejusdem concilii Beneventani tempore, Adhelis, abbatissa Sanctae Crucis apud Pictavos, ab Urbano obtinuit die IV ante Kalendas Aprilis. Illud ex apographo descriptum dabitur inter Urbani epistolas. Denique [Col. 0082C] adhuc Beneventi morabatur Urbanus, cum accessit ad illum Ravnerius abbas Crispiniensis in Belgio, atque ab eo munimentum sui monasterii obtinuit, ut legitur apud Surium et Bollandum die 7 Aprilis, in Vita sancti Aiberti, tunc temporis reclusi in eodem monasterio, qui suum abbatem hoc in itinere comitatus est; sed ejus privilegii exemplum nusquam invenire licuit.



XCII. Siciliae ecclesiae restauratae.

Ea tempestate, uti discimus ex Gaufrido Malaterra et variis instrumentis passim editis, Rogerius comes, pulsis e Sicilia Sarracenis, eo potissimum animum intendit ut ecclesias quae a Barbaris penitus destructae fuerant restitueret. Hinc monasteria passim [Col. 0082D] reparavit, nonnulla vero de novo construxit. Quae omnia Urbani consilio agebat, accepta ab eo auctoritate erigendi novas, aut veteres episcopales sedes restituendi, etiam in ipsis monasteriis, cum res exigeret. Atque adeo quotiescunque subsequentibus temporibus difficultates emersere circa Siciliae cclesiarum dispositiones, pontifices Romani, qui tunc fuerunt, ad Urbani constitutiones recurrendum esse censuerunt. Ita Paschalis II in diplomate pro Mazariensi Ecclesia decernit, ut res eo in statu permaneant, sicut, annuente Deo, et Mazariensis et caeterarum parochiae per apostolicum bonae memoriae Urbanum dispositae sunt. Et Eugenius III in bulla ad Robertum Messanae episcopum, ejus Ecclesiae privilegia confirmavit, Urbani papae dispositioni inhaerens. At [Col. 0083A] nemo melius hanc rem exposuit quam ipse Rogerius in variis instrumentis ea occasione confectis, ex quibus unum inter alia insigne selegimus, in gratiam Catanensis Ecclesiae datum, quod integrum refert Rocchus Pyrrhus. In eo Rogerius testatur Urbanum ore suo sanctissimo, haud dubium quando eum in Siciliam convenerat, uti ex Malaterra ad annum 1088 diximus, sibi praecepisse et rogasse ut Siciliae Ecclesiarum curam susciperet, quare, inquit, per diversa Siciliae loca idonea ecclesias aedificavi jussu summi pontificis apostolici, et episcopos ibidem collocavi . . . . ipso laudante et concedente, et ipsos episcopos consecrante. Tunc donat pius princeps Ansgerio episcopo simul et abbati urbem Catanensem. In altera charta, quam idem Rocchus Pyrrhus exhibet, [Col. 0083B] Rogerius, post recensitas multas donationes Catanensi Ecclesiae a se factas, subjungit Urbanum se suppliciter exorasse ut suam ea de re constitutionem confirmaret. Quod ab eo praestitum esse ait, dira intentante in illos qui eam tam benefactam violarent, vel aliquid inde subtraherent, aut monachos ibi Deo servientes unquam perturbarent. Ea est ipsa bulla quam supra num. 90 laudavimus. Ansgerio episcopo et abbati Cataniensi ideo inscripta, quod in ecclesia Sanctae Agathae cathedrali monachi Benedictini canonicorum loco, sicut et in plerisque aliis Siciliae Ecclesiis, tunc haberentur, idemque esset eorum abbas qui et episcopus: quae consuetudo hodieque subsistit in metropolitana ecclesia Montis regalis et in Cataniensi Ecclesia usque ad finem [Col. 0083C] saeculi decimi sexti observata fuerat. Ansgerius vero hic laudatus, qui e monasterio Sanctae Euphemiae assumptus, celebre postea monasterium Catanae excitavit cum amplissimo templo, quod, ut refert Rocchus Pyrrhus, in tota Sicilia maximum est.



XCIII. Episcopatus a Rogerio instituti. Troini sedes Messanam translata.

Quaenam vero fuerint sedes illae episcopales a Rogerio comite per id tempus in Sicilia institutae, aut potius restitutae, docet nos Robertus Troinensis seu Messanensis episcopus, in quadam charta pro monasterio Liparensi, apud Rocchum Pyrrum in notitia Ecclesiae Pactensis, tomo III Siciliae sacrae relata, in qua illae recensentur his verbis: Primum Traginensem ecclesiam in pristinum statum restituit Rogerius, [Col. 0083D] in qua dominum et venerabilem Robertum primum constituit episcopum; deinde Agrigentinam, et Mazarensem; sequenter autem Catanensem, ac ultimum Syracusanam constituit ecclesiam, etc. Plura habet Gaufridus Malaterra, libro IV, cap. 7, ubi exibet nomina episcoporum, qui primi has sedes obtinuere. Comes, inquit, ecclesias per universam Siciliam reparat. . . . . In urbe Agrigentina pontificalibus infulis cathedram sublimat. . . »Huic Ecclesiae Gerlandum quemdam, natione Allobrogem, virum, ut aiunt, magnae charitatis et ecclesiasticis disciplinis eruditum, episcopum ordinans praefecit. Haud secus, apud Mazaram facere addens. . . Stephanum quemdam Rothomagensem, honestae vitae virum, episcopum [Col. 0084A] ordinavit. Apud Syracusam vero adjiciens, Rogerium decanum Ecclesiae Troinensis. . . . . , in provincia ortum pontificalibus infulis sublimavit. . . . Apud Sanctam Eufemiam monachum quemdam natione Brittonem Ecclesiae Catanensi ordinari curavit.« Is est Ansgerius de quo modo loquebamur. Monasterium vero Sanctae Eufemiae, quod hic memoratur, prae caeteris erat celebre, in quo Robertus Wiscardus Robertum abbatem Uticensem e suo monasterio ab invasore pulsum constituerat, cum aliis monachis, qui suum abbatem e Normannia secuti fuerant. Hinc factum ut eo in loco, sicut et apud Sanctam Trinitatem Venusii, et Sanctum Michaelem Meliti, quae etiam duo monasteria idem princeps Roberto regenda commiserat, consuetudines monasterii Sancti Ebrulfi [Col. 0084B] Uticensis vigerent, ut Ordericus Vitalis observavit libro III Hist. ecclesiasticae.

Jam vero si Roccho Pyrro credamus, Troinensis sedes episcopalis, cui tunc Robertus praeerat, hoc ipso, aut certe anno praecedenti Messanam, agente eodem Rogerio comite, translata est; et quidem Urbani consilio, ut id ipse Rogerius testatur in instrumento apud eumdem auctorem relato, in quo idem princeps pontificalem sedem in ecclesia sancti Nicolai, quam ipse Messanae construxerat, a se institutam fuisse testatur. Quin et plerique episcoporum, quos ex Malaterra superius laudavimus, hoc etiam ipso anno consecrati dicuntur apud eumdem Rocchum Pyrrum, nempe Gerlandus Agrigenti, Stephanus Mazarae, et Ansgerius Catanae; Rogerius Syracusis [Col. 0084C] anno 1093 ordinatus est. De his antistitibus et eorum sedibus, cum opportuna erit occasio, suis locis iterum dicemus.



XCIV. Monasteria reparata. Privileg. monast. Lipar. S. Angeli Militens. Privileg. generale Rogerii.

Caeterum haud minus sollicite religiosus princeps monasteriis reparandis, ac restituendis episcopatibus incumbebat; ut probant varia ejus instrumenta apud Rocchum Pyrrum. Qua in re Rogerium Urbani ordinationem secutum fuisse patet ex duabus ipsius chartis; una videlicet pro monasterio Sanctae Mariae de Mili, et ex altera pro monasterio de Itala seu Gitala, prope Messanam, quae chartae referuntur in parte IV Siciliae sacrae, ubi de abbatiis. Porro inter alia monasteria, quae tunc temporis restaurata fuerunt, [Col. 0084D] celebris erat abbatia Sancti Bartholomaei in insula Lipari sita, cui idem Rogerius anno 1088 fratrem Ambrosium praefecit, hunc ipsum quem Urbanus Militi in Calabria hoc anno existens privilegio donavit III nonas Junii. Circa idem tempus aliud privilegium indulsit pontifex monasterio Sancti Angeli Militensis, quod paulo ante Rogerius comes exstruxerat. Nullas quidem praefert chronologiae notas hoc diploma, in ejus apographo, quod ab eminentiss. D. cardinali Coloredo accepimus, sed rerum et locorum convenientia nos adduxit, ut illud hic simul cum aliis comitis Rogerii benefactis commemoraremus. Caeterum idem Rogerius generale ab Urbano privilegium habebat, ut quaecunque monasteria [Col. 0085A] in ditionibus sibi subditis dotasset, omnino libera essent; cujus rei ipse testis est in charta pro monasterio Boicensi Panormitanae dioecesis, data anno 1098, in qua locum illum declarat ab omni onere et servitute et molestia liberum fore; sicut, inquit, a domino Urbano sanctissimo papa Romano potestatem et cautelam accepi, ut monasteria mea libera facerem ab omni persona. Sed jam ad Urbani gestorum seriem revertendum est.



XCV. Ecclesiae Corsicae episcopo Pisano subjectae.

Quo autem ille post absolutum concilium Beneventanum perrexerit, non omnino liquet. Si verum esset quod ait Ughellus in praemissis ad catalogum Pisanorum episcoporum, tomo III Italiae sacrae, Urbanum bullam in Pisanae Ecclesiae gratiam III Kal. [Col. 0085B] Junii, apud Beneventum dedisse; id certo nobis constaret. At cum idem auctor hanc ipsam bullam postea integram exhibuerit IV Kalendas Julii datam, res in incerto manet. Hanc vero ultimam lectionem alteri praeferendam esse plusquam probabile est. Nam, uti ex altera mox laudata bulla patet, Urbanus Mileti in Calabria erat III Nonas Junii. At vix fieri potuerit, ut tam brevi temporis intervallo, tantum iter, nempe ex Campania in Calabriam ulteriorem, confecerit. Deinde prima die Julii Urbanus Capuae, proindeque prope Beneventum versabatur. Hinc verisimile est eum absoluto concilio Calabriam invisisse; indeque reversum, insignem hanc bullam, qua Corsicae Ecclesiae ad apostolicam sedem pertinentes Pisano episcopo subjiciuntur, Beneventi dedisse. [Col. 0085C] Hanc vero gratiam Dagbertus, Pisanus tunc temporis antistes, meruerat ob suam et Pisanorum civium fidelitatem in Ecclesiam Romanam, cui difficillimis illis temporibus semper addictissimi fuerunt.



XCVI. Restitutio Tarraconensis metropolis.

Paulo post nempe ipsis Kalendis Julii, cum idem pontifex, ut mox dicebamus, esset Capuae, Tarraconensem Ecclesiam in pristinam suam dignitatem omnino restituit. Dalmatius nempe Narbonensis metropolitanus, rejectis a pontifice quas proferebat ad jus suum stabiliendum Stephani papae litteris, quae spuriae aut saltem interpolatae inventae sunt, causa cecidit; cum nullo probabili instrumento probare potuisset Tarraconensem metropolim aliqua auctoritate [Col. 0085D] apostolica suae Ecclesiae subjectam fuisse. Ea occasione arrepta, Urbanus Berengarium episcopum Ausonae, cujus Ecclesiae antistitibus dioecesis Tarraconensis cura demandata fuerat, Tarraconensem archiepiscopum, quod jamdudum meditabatur, statim renuntiavit, eique pallium concessit, dato ea de re diplomate. Hoc facto Narbonenses archiepiscopi jus omne metropoliticum, quod tam diu Tarraconensem provinciam exercuerant, amisere.



XCVII. Concilium Legionense de causa episcopatus Iriensis et de officiis ecclesiasticis.

Interea cum occasione exsequiarum Garsiae regis, ut narrant Hispanici scriptores, Reynerius legatus apostolicus, Bernardus Toleti archiepiscopus, aliique [Col. 0086A] antistites et abbates, Legionem convenissent, concilium ibi celebrarunt. In eo agitata est Didaci Sancti Jacobi episcopi causa, quam Urbanus, ut ex ejus litteris supra laudatis patet, potissimum Reynerio commendaverat. Et quidem Petrus abbas, quem, uti diximus, Richardus, anno 1088, in hanc sedem ordinari passus fuerat, in hac synodo exauctoratus est. At Didacus sedem suam non recepit, sive quod ea indignus esset, sive, quod quidem verisimilius est, id ausi non fuerint Patres, ne Alfonsi regis, cui ille invisus erat, animum eo pacto exacerbarent. Quare ejus Ecclesiae cura Didaco Gelmindi iterum commissa fuit; donec, uti conjicere est, statueret pontifex quid facto opus esset. Id certe colligi posse videtur ex Historia Compostellana superius data, [Col. 0086B] cujus fragmentum, uti jam polliciti sumus, in Appendice referemus. Ex ea vero liquet Dalmatium abbatem ex familia Cluniacensi, post unius anni intervallum, omissis Didaco et Petro, auctoritate sanctae Romanae Ecclesiae, Compostellanum seu Iriensem episcopum tandem ordinatum fuisse.

Porro multa in hac Legionensi synodo de officiis ecclesiasticis statuta fuisse, Rodericus Toletanus libro VI, cap. 30, Lucas Tudensis, et alii passim auctores scripsere, quod de mutatione Officii Muzarabici in Romanum, in aliis Hispaniae conciliis jam imperata, nonnulli interpretantur, atque huc revocari posse putant, id quod a Patribus decretum fuisse dicitur, ut secundum regulam S. Isidori ecclesiastica officia in Hispaniis regerentur. At hunc locum [Col. 0086C] ad Muzarabicum Officium nihil pertinere monet piae memoriae cardinalis Aguirius, qui contendit his verbis nihil aliud designari quam epistolam sancti Isidori ad Landefredum episcopum Cordubensem scriptam, in qua singula officia eorumque sanctiones particulatim explicantur. Quippe cum haec ob Maurorum invasiones diu in Hispaniis neglecta haud dubium fuissent, ea synodi Patres ad praxim revocanda esse censuerunt. Statutum denique in eo concilio fuit ut, omissis litteris Gotthicis, quas Gulfilas episcopus adinvenerat, deinceps Gallicani characteres adhiberentur.



XCVIII. Virorum sanctorum in Germania obitus. Res ibi turbatae.

Multi viri illustres his temporibus in Germania [Col. 0086D] obierunt, inter quos celebris fuit Fridericus comes et marchio, egregius apostolicae sedis defensor, qui, ut ait Bertoldus ad annum sequentem, ubi plura de eo habet, sub habitu saeculari more sancti Sebastiani, strenuissimi militis partes agebat. Hujus obitus contigit die III Kalendas Julii. Eum brevi secutus est Willelmus Hirsaugiae abbas sanctissimus, qui mediis in persecutionibus, ut habet ejus Vitae auctor in Actis sanctorum ordinis Benedictini, invicto animo causam catholicae Ecclesiae agens, nihil non ad ejus defensionem audebat, adeo ut plerumque innumeram propemodum omnis conditionis hominum, qui ad eum confugiebant, multitudinem in monasterio suo receperit, et aluerit. Hic III Nonas Julii abiit ad superos, [Col. 0087A] quem post unum mensem, die scilicet sexta Augusti, secutus est sanctus Altmannus episcopus Pataviensis, cujus Vita a monacho Gotwicensi anonymo conscripta, alia ab ea quam Tegnagellus vulgavit, edita est Augustae Vindelicorum, anno 1619 simul cum Vita sancti Gebehardi Salisburgensis, et sancti Adalberonis Herbipolensis episcoporum, qui omnes in catholicae Ecclesiae defensione perditissimis iis temporibus maxime claruerunt. Paulo ante Willelmum obierant duo alii abbates etiam ob vitae sanctitatem, et fidem in apostolicam sedem celeberrimi, Wolphelmus scilicet Brunwillarensis in dioecesi Coloniensi, die 21 Aprilis, et Benedictus Clusinus in faucibus Alpium die 31 Maii.

Mense Augusto sequenti, ut tradit Bertoldus, Welpho, [Col. 0087B] Bavariae dux, Henricum in Longobardiam convenit, cum eo pacem initurus, si ille Wibertum dimittere et bona quae sibi injuste ablata fuerant restituere voluisset. At renuente has conditiones Henrico, dux in Alemanniam reversus est, ubi turbae ita excreverunt, ut paulo post de novo rege eligendo actum sit. Quod re ipsa factum fuisset, inquit Bertoldus, si quorumdam pigritia sive malevolentia non impedisset. Ita ille.



XCIX. Novum in Germania religionis genus.

Mirum autem est tam calamitosis temporibus succrevisse in Alemannia novam vivendi formam, quae apostolicos mores aemulabatur. Hi enim etsi habitu nec clerici nec monachi viderentur, ut idem Bertoldus narrat oculatus testis, nequaquam tamen eis dispares erant . . . [Col. 0087C] qui abrenuntiantes saeculo, se et sua ad congregationes tam clericorum quam monachorum regulariter viventium devotissime contulerunt, ut sub eorum obedientia communiter vivere et eis servire mererentur. Haec est religio quadrata, a Paulo Bernriedensi in Vita Gregorii VII laudata, quam cum nonnulli, nescio quo acti livore seu invidentia vituperare ausi fuissent, tueri aggressus est Urbanus, cui apud Teutones apostolica legatione fungenti, pii ejus instituti sanctitas probe nota fuerat. Unde hoc anno illam solemniter approbavit et confirmavit, datis ea de re ad monasteriorum praepositos litteris. Cum vero anno sequenti, ut idem auctor habet, laicus quidam novum id vivendi genus professus, ab eo temere resiliisset, hunc Urbanus scriptis ad Gebehardum Constantiae [Col. 0087D] episcopum legatum suum litteris, anathemate feriri praecepit, nisi quamprimum apostasiae suae et tanti sacrilegii crimen poenitentia condigna diluere conaretur. Hinc, crescente novi ejus instituti fama, non solum innumeri viri et mulieres, qui in urbibus aut in monasteriorum viciniis commorabantur, illud tam sanctum propositum arripuerunt, qui sub clericorum et monachorum obedientia, mancipiorum more iis quotidiani pensi servitium persolvebant; verum etiam eadem vivendi forma in villis et locis agrestibus, recepta fuit; ubi, teste eodem Bertoldo, filiae rusticorum innumerae conjugio et saeculo abrenuntiare, et sub alicujus sacerdotis obedientia vivere, et religiosis cum summa devotione non cessaverunt [Col. 0088A] obedire. . . . . etiam multae villae ex integro se religioni contradiderunt, seque invicem sanctitate morum praevenire incessabiliter studuerunt. Sic utique Deus, exclamat Bertholdus, sanctam suam Ecclesiam in periculoso tempore mirabiliter consolari dignatus est: ut de multorum conversione gauderet, quae de excommunicatorum aversione jamdiu non cessavit dolere. Huc ni fallor, revocari debet quod Gerohus in Syntagmate De statu Ecclesiae apud Tegnagellum edito, refert, cap. 16, multos clericos et monachos occasione persecutionis amplexos fuisse vitam asperiorem in agris suburbanis et monasteriis campestribus.



C. Paviliacensis monasterii restauratio.

In Galliis reparato per Galterium Sanctae Trinitatis de Monte, seu Sanctae Catharinae prope Rothomagum [Col. 0088B] abbatem, Paviliacensi Sanctae Austrebertae monasterio, quod a Northmannis dirutum fuerat, Urbanus Guillelmo archiepiscopo Rothomagensi, ad cujus dioecesim locus ille pertinebat, scripsit ut eum ad pium illud opus promovendum et absolvendum excitaret, atque adeo universis qui eidem coenobio aliquid conferrent, quartam poenitentiarum ab episcopo aut presbytero injunctarum partem relaxavit. Datae sunt pontificiae litterae Cessimi; alii legerunt Cossinii, forte Casini, IV Idus Octobris hujus anni, quas lapidi e ruderibus ecclesiae erecto insculptas unus e nostris descripsit. In eodem lapide diplomati pontificio subjuncta erat loci donatio facta Galterio abbati per Thomam de Pacisy militem; cui instrumento [Col. 0088C] Guillelmus archiepiscopus et alii viri nobiles subscripsisse dicebantur.



CI. Urbani litterae pro S. Cypriano Pictavensi.

Erat Urbanus hoc anno, uti ex tempore ordinationis Ivonis Carnoteni colligimus, apud Altarium Latii urbem initio Novembris, ibique IV Nonas ejusdem mensis litteras Raynaldo abbati Sancti Cypriani Pictavensis concessit, quibus ei confirmat quidquid juris et canonicae potestatis habebat in ecclesia Sanctae Crucis apud Englam. Hac cautione usus est in hoc rescripto pontifex, veritus, monente Ivone qui tum in Carnotensem episcopum electus in curia Urbani erat paulo post ab eo consecrandus, ne, si Raynaldo haec ecclesia simpliciter concederetur, eam ille pulsis clericis qui ibi degebant ad monachos [Col. 0088D] transferret. Id tamen paulo post evenisse discimus ex ipso Ivone, epist. 36 ad Petrum Pictavensem episcopum; in qua graviter adversus hunc antistitem conqueritur quod post expetitum diu et impetratum clericum huic Englensi ecclesiae praeficiendum, eumdem postea repulisset, ut in ea institueret monachos Sancti Cypriani. Tum, laudatis Urbani ea de re litteris, eas monachorum causae patrocinari non debere contendit, quod se ab ipso pontifice rescivisse contestatur, cui eas dictanti, praesens adfuerat, non quidem a latere, ut se emendasse putavit Juretus in notis ad hanc Ivonis epistolam, sed Alatri, ut veteres codices habent, et omnino evincunt laudatae Urbani litterae.



CII. Ivonis Carnoteni ordinatio. Quo anno facta.
[Col. 0089A]

Multum etiam laboravit pius pontifex hoc anno pro ecclesia Carnotensi, quam Gaufridus episcopus multorum criminum reus, ut ex Ivonis epistola 8 patet, labefactabat. Hic jam ante aliquot annos ab Hugone Diensi sedis apostolicae in Galliis legato, loco motus fuerat; at injuria se condemnatum causatus, Romam tetendit, ubi cum nullus ejus accusator comparuisset, dato supra corpus beati Petri corpore sacramento, eum a Simoniae labe utcunque purgatum Gregorius VII sedi suae restituerat. Verum renovatis postea contra illum accusationibus, cum ejus crimina Urbano plane innotuissent, nec ille sese ab eis innocuum probare valuisset, rursus e sua sede auctoritate pontificis pulsus est, facta [Col. 0089B] Carnotensibus potestate alium antistitem in ejus locum substituendi; qui statim unanimi consensu Ivonem, quem illis Urbanus commendaverat, elegerunt. At Ivonem consecrare recusavit Richerius Senonensis metropolitanus, qui contendebat Gaufridi exauctorationem contra canones factam fuisse ob id, quod ejus causae cognitio primum a se suisque comprovincialibus episcopis fieri debuisset, antequam ad pontificium tribunal deferretur. Hinc Ivo nihil se apud Richerium obtenturum fore praevidens, Urbanum adiit, a quo, ut ipsemet pontifex, in litteris ea de re datis testatur, salva ecclesiae Senonensi debita obedientia, consecratus est; et quidem sub finem Novembris, ut in iis litteris exprimitur, sed absque ullius anni designatione. Unde incertum [Col. 0089C] apud auctores mansit quo anno sit consignanda Ivonis consecratio, quam alii, anno 1090, nonnulli vero 1091, aut etiam sequenti factam fuisse scripserunt.

Hanc Labbeus anno 1091 consignavit, quod Ivo die 13 Novembris, quae eo anno in Dominicam incidebat, ab Urbano consecratus fuisse dicitur. Et quidem, si bene idem auctor Stampensem synodum ad annum 1092 revocavit, Ivonis ordinatio, quae mense Novembri exeunte facta est, ad praecedentem annum necessario referri debet; certum quippe in hanc synodum a Richerio metropolitano convocatam fuisse ad rescindendam Ivonis ordinationem, quam contra canones factam fuisse, ut mox dicebamus, contendebat. [Col. 0089D] Favet huic calculo una charta a Jureto laudata, quae data dicitur anno XXV Ivonis episcopatus; quin et ipse Ivo in altera charta, quam idem Juretus refert, totidem sui episcopatus annos commemorat. At, si ab anno 1115 aut sequenti, quo defunctus Ivo dicitur, detrahantur anni illi viginti quinque, quos in episcopatu integros exegisse aut saltem inchoasse fatendum est, invenietur annus 1091, quo proinde ejus ordinatio consignari debet. His argumentis addendum est vetus instrumentum ab Aegidio Bri in Historia Perticensi relatum, quo Robertus de Belismo ecclesiam Sancti Leonardi Belismensis monachis Majoris-Monasterii tradidit anno 1092; cui quidem chartae subscripsit Ivo jam episcopus, proindeque consecratus anno saltem praecedenti. [Col. 0090A] Cum enim ille fuerit sub finem Novembris, ut quidem constat, ab Urbano in Italia ordinatus, in suam dioecesim ante sequentis anni saltem initia, reversus esse non potuit.

Verum etsi haec omnia rem omnino non evincerent, certa tamen esse videtur ex ipsiusmet Ivonis testimonio. Is enim epistola 67 Urbano pontifici, quem adversus se nonnihil commotum audierat, scribens, rogat eum, ut jam transacto septenio, ex quo vineam sibi commissam pro suo posse excolverat, liceat tandem sibi octavo anno eam dimittere. At si anno 1092, quo plerique Ivonem ordinatum fuisse volunt, septem annos adjiciamus, omnino completos, habebimus finem anni 1099, quo Ivo octavum sui episcopatus annum incoeperit. Nam uti [Col. 0090B] certum est, mense Novembri Romae consecratus est. Verum id dici non potest, cum jam tunc Urbanus defunctus esset, nempe mense Julio ejusdem anni ad coelos assumptus. Imo cum haec epistola post Natalium Christi festivitatem, ut ipsemet Ivo ibi indicat, scripta fuerit, ad annum 1111, proindeque longe post Urbani obitum defferenda esset, quod sane nemo dixerit. Omnia vero juxta calculum nostrum apprime sibi concordant. Hanc quippe epistolam initio anni 1099, quo adhuc vigebat Urbanus, ab Ivone scriptam fuisse dicimus, cum tunc annum sui episcopatus, siquidem anno 1091 incepit, octavum inchoaret. Res etiam in ea epistola relata anno 1099 conveniunt, coronatio nempe regis Philippi a Rodulfo archiepiscopo Turonensi in [Col. 0090C] praecedenti festo Nativitatis Christi celebrata, et Joannis cujusdam juvenis in Aurelianensem episcopum electio, die sanctorum Innocentium: nam hujus et ejus aemuli Sanctionis nomine consecrationem Sausseius ex Monumentis Ecclesiae Aurelianensis ad annum 1099 re ipsa consignavit, septennio scilicet, ut observavit, post Ivonis Carnoteni ordinationem.

At, inquies, Sigebertus auctor gravis, qui Ivonis aetate vivebat, ejus ordinationem ad annum 1092 in Chronico suo retulit. Verum, etsi hic locus ita in nonnullis Sigiberti exemplaribus habeatur, hoc tamen additamentum esse patet ex aliis exemplaribus, in quibus haec verba non comparent. Certe desiderantur in Miraei editione, quae caeteris accuratior [Col. 0090D] est. At fateamur id a Sigeberto scriptum fuisse. Is sane, sicut et alius quilibet auctor, scribere potuit Ivonem anno 1092 Carnotenam sedem iniisse, quippe cum sub praecedentis anni fidem Capuae in Italia ab Urbano consecratus fuerit, revera nonnisi anno 1092 potuit suae Ecclesiae possessionem adire. Haec adversus eos qui Ivonis ordinationem ultra annum 1091 differunt.

At alii, ut Souchetus in Notis ad Ivonis epistolas, aliam difficultatem movent. Ii quippe contendunt Ivonis ordinationem ultra annum 1090 differri non posse, idque probant ex eo quod anno 1115 obierit, cum jam annos XXV episcopatus saltem attigisset. Deinde, ipsemet ep. 268 Waloni Bellovacensi [Col. 0091A] aliisque episcopis in concilio, uti videtur, Bellovacensi mense Decembri anno 1114 habito congregatis inscripta, diserte ait se jam viginti quinque annis in episcopatu moratum fuisse. Denique in charta quadam data eodem anno 1114, Paschalis papae annus XVI cum Ivonis XXV componitur. Quae sane probant Ivonis ordinationem ad summum anno 1090 debere consignari. Verum si Ivonis obitus ad annum 1116, ut nonnulla Kalendaria habent, revocetur, nulla erit circa ejus episcopatus annos difficultas. Tunc quippe etiam anno 1091 ordinatus, annos viginti quinque episcopatus emensus e vita excessisse dici potest. At demus eum anno 1115, ut Carnotentia martyrologia praeferunt, obiisse, cum ejus mors, consentientibus omnibus, sub finem [Col. 0091B] Decembris contigerit; etiam juxta illum calculum Ivo annum sui episcopatus vicesimum quintum attigisse dicendus est, ac proinde ipse etiam scribere potuit paulo ante mortem se jam viginti quinque annos, rotundo numero, ut fieri solet, in episcopatu moratum fuisse. Gravior est altera difficultas, si mendum nullum in exemplum chartae a Soucheto laudatae irrepserit. At non tanta videtur esse hujus fragmenti auctoritas ut receptam ab universis auctoribus, etiam antiquis, qui omnes Ivonis ordinationem ultra annum 1090 differunt, sententiam elevare possit. Si quis tamen hanc aut similes chartas indubitatae omnino fidei esse probaverit, haud multum refragabor, cum Urbanus in Campania, ubi Ivonem ordinavit, aeque anno 1090 ac sequenti versatus [Col. 0091C] fuerit, et argumenta quae protulimus id potissimum evincant Ivonem ante annum 1092, quod plerique putaverunt, consecratum ab Urbano fuisse.

Pontifex celebrata Ivonis ordinatione orationem ad eum habuit, qua ei, pro antiquorum temporum more, praeclara de munere ipsi imposito monita dedit; haec inter Urbani epistolas dabitur, cui subjungentur ejusdem pontificis litterae, ad Carnotensem clerum et populum scriptae die VIII Kalendas Decembris, et aliae, die sequenti, ad Richerium metropolitanum Capuae datae, ut eos de Gaufredi exauctoratione et Ivonis ordinatione certiores faceret. At his non stetit Richerius, qui anno sequenti, instigante potissimum episcopo Parisiensi, concilium [Col. 0091D] Stampense eo animo celebravit, ut Ivonis ordinationem convelleret. Videndae ea de re ejusdem Ivonis epistolae, 8 potissimum, quae est ad ipsum Richerium, et 12 Urbano pontifici inscripta. Irriti tamen Ivonis adversariorum conatus fuere, et ipse ad mortem usque Carnotensem Ecclesiam rexit, sed non absque gravibus et fere continuis animi angustiis, et sollicitudinibus, quas passim, potissimum in epistolis 3, 12 et 25 ad ipsum Urbanum datis commemorat, in iis autem se uterinum et specialem sedis apostolicae filium esse gloriatur, ob hoc nempe quod ab ipso pontifice fuisset consecratus. Porro ad Romanum illud Ivonis iter revocanda sunt, ut quidem videtur, ea quae in epistola 211 ad Rodulphum [Col. 0092A] archiepiscopum Remensem scribit de consanguinitate quae inter Flandriae comitis filium et filiam comitis Rodonensis intercedebat, ubi praesentem se fuisse ait in curia Romana, cum eorum genealogia, jubente Urbano papa, examinaretur.



CIII. Flandriae cleri libertas vindicata.

Turbata quoque fuit hoc anno, aut certe, ut aliis placet, sequenti, Flandriae Ecclesia a Roberto comite, cognomento Frisio, qui pravam consuetudinem jam dudum antiquatam renovare aggressus, constituerat ut, sublata clericis testandi facultate, eorum haereditas fisco attribueretur. Hanc injuriam aegre omnino tulit clerus Flandrensis; cumque nec abbatum nec episcoporum preces aut monita apud [Col. 0092B] comitem profecissent, imo nec eum ipsa metropolitani Remensis auctoritas a proposito retrahere valuisset, res est ad Urbanum delata. Qui statim litteras ad Robertum scripsit, ut eum a tali vexatione deterreret; datae sunt Castraneti IV Nonas Decembris, seu ut habet Locrius, apud Sanctum Petrum anno 1091. Certe jam mense Novembri Romam hoc anno redierat Urbanus, si Ivo in epistola 27 ad Eudonem de eo itineri Italico loquatur, in quo ab Urbano ordinatus fuit. Sic quippe habet: De ipso vero papa, de quo quaesiisti. . . . . mense Novembri cum eo Romam pacifice intravi, mense Januario ibi eum dimisi. Ibi adhuc moratur, et adversariis Romanae Ecclesiae, quantum Deo donante praevalet obluctatur. Neminem vero movere debet quod alii [Col. 0092C] Urbanum Romae, alii extra Romam ob Guiberti factionem tunc exstitisse scripserint, Romae enim nomine plerique, maxime extranei, loca etiam Urbi vicina, quae Bertoldus Sancti Petri terrae vocabulo designare solet, comprehendebant. Caeterum Urbani monitis non paruit Robertus, donec anno sequenti causa ad concilium Remense delata, ei a Patribus denuntiatum est, ut nisi cito, pontificiis ac episcoporum commonitionibus obtemperaret, et ablata restitueret, ipse diro anathemati, tota vero ejus terra interdicto ecclesiastico subjiceretur. Quas minas ille veritus Patribus ac clero plene satisfecit, ut ex ejus concilii actis discimus, quae a Sirmundo ex codice Montis-Dei descripta Labbeus tomo X Conciliorum inseruit.



CIV. Gervinus in sede Ambianensi firmatur.
[Col. 0092D]

Ad hunc quoque annum revocari debere censemus Gervini, ex monacho Remigiano abbatis Centulensis electionem in Ambianensem episcopum, quam cum nonnulli convellere conarentur, ipse Romam cum sui metropolitani litteris commendatitiis contendit, causam suam coram pontifice defensurus. Et quidem cum post duos menses nemo accusator adversus eum comparuisset, pontifex ejus electionem comprobavit, datis ea de re litteris ad populum et clerum Ambianensem, quibus eis mandat ut eum pro vero et legitimo pastore haberent. Post modum iterum accusatus, iterum etiam Romae purgatus est, et novis litteris a pontifice impetratis in sua sede confirmatus. [Col. 0093A] Primae datae sunt mense Decembri, sed annum non exprimunt. Haud tamen videntur ultra hunc annum differri posse. Non enim datae sunt anno 1093 exeunte. Nam hoc ipso anno Gervinus jam episcopus subscripsit chartae pro ecclesia Sancti Acheoli; imo interfuit concilio Remensi, quod in causa Atrebatensis Ecclesiae mense Martio celebratum est, quae ratio vetat etiam ne ad finem anni 1092 revocari possint. Non enim verisimile est Gervinum intra tam angustum temporis spatium cum pontificiis litteris vix ad sedem suam reversum, a suis exagitatum, concilio Rhemensi interfuisse, ibique accusatum Simoniae, iterum adiisse Romam, ubi sese altera vice purgasset. Haec enim omnia intra sex menses fieri debuissent, si primae Urbani litterae mense Decembri [Col. 0093B] exeunte, et secundae mense Julio sequenti consiguentur. Quare, si bene conjicio, convenientius est Gervini primum iter Romanum ad finem anni 1091 revocare, secundum ad annum 1093, post concilium Rhemense, atque eo modo hic antistes exeunte anno 1091, vigesima scilicet die Decembris, acceptis ab Urbano litteris Roma profectus, Ambianum initio sequentis anni redierit, ubi cum aliquandiu degisset, iterum exagitatus est. Forte quod clericorum concubinariorum pravitati, ut Urbanus innuit in secundis illis litteris, adversaretur; aut certe ob ejus vitia, non enim apud plerosque ejus aevi auctores optime audiit. Certe in concilio Rhemensi initio anni 1093, cui eum interfuisse constat, Simoniae accusatus est: quare Romam adire constituit, ubi hac [Col. 0093C] etiam altera vice purgatus, litteras a Pontifice impetravit datas XV Kalendas Augusti, quae suo loco proferentur. Haec conjiciendo dicta sint, dum quis certiora deprehendat, non enim difficile erit has litteras aliis etiam annis illigare.



CV. Urbanus extra Urbem festum Natalis Domini celebrat.

Hoc autem anno ad finem vergente, ut Bertoldus scribit, pontifex in terram sancti Petri reversus, extra Urbem festum Natalis Domini celebravit, quod Guibertus prope Sanctum Petrum incastellatus inde absque sanguinis effusione, quod pius pontifex maxime abhorrebat, pelli non potuisset. Henricus interea, nihilo mitior factus in Langobardia, ubi jam a biennio commorabatur, susdeque omnia vertebat, nec [Col. 0093D] locis, nec personis parcens, ut Welphonem ejusque conjugem Mathildem ab Urbani obsequio dimoveret. Sed frustra: cumque bellum magis ac magis exardesceret, impedivit Welpho pater, qui dux erat Bavarorum, ne Henricus cum rege Hungarorum ad colloquium, quod communi consilio indixerant, posset accedere.



CVI. Mathildis victoria in imperatorem relata.

Conradus tunc temporis, id est anni 1092 initio, cum Henrico patre suo in Longobardia versabatur, eo uterque intentus, ut Adheleidis comitissae Taurinensis defunctae bona invaderent, quae Friderici comitis filio debebantur. Narrat Sigonius imperatorem hoc anno multa loca trajecto Pado occupasse, sed [Col. 0094A] unum e filiis suis amisisse, qui, in praelio occisus, Veronae sepultus fuit. At ejus nomen non refert, sicut nec Domnizo, ex quo haec mutuatus est. Hic vero, libro II Vitae Mathildis, cap. 7, pluribus describit bella quae per hos annos inter Henricum et Mathildem gesta sunt, multumque laudat Joannem quemdam abbatem seu eremitam, qui victoriam, quam comitissae praedixerat, ei suis suorumque monachorum precibus mense Octobri prope Canusium dimicanti obtinuit. Eo in praelio vexillum Henrici captum est a Mathildis militibus, qui illud in monasterio Sancti Apollonii deposuerunt.



CVII. Urbani pars praevalet.

Die VIII Kalendas Aprilis apud castrum Montigium versabatur Henricus, ut ex uno ejus diplomate apud [Col. 0094B] Ughellum tomo V Italiae sacrae relato patet, quo Petro episcopo Comensi Berinzonam donat ob fidei suae integritatem et puritatem servitii, nihil enim Henricus omittebat ut episcopos et alios proceres suis partibus assereret. Hoc tamen Comenses ab eligendo sibi catholico episcopo revocavit: hinc cum Petro Guidonem substituissent, Urbano addictissimum, passi non sunt ut Landericus, quem imperator intrudere conabatur, Ecclesiae suae thronum obtineret. Et quidem si eos excipias, qui Simoniaca labe aut Nicolaitarum haeresi contaminati erant, paucos invenies qui Henrico adhaeserint: cum econtrario ex universis pene orbis Christiani partibus episcopi et archiepiscopi, etiam praecipuarum sedium, simul cum abbatibus et aliis omnium ordinum fidelibus [Col. 0094C] Christianis ad Urbanum, tanquam ad proprium pastorem, et legitimum successorem Petri convenirent. Tunc qui in Alemannia Urbano adhaerebant, Bertholdum Gebehardi episcopi Constantiensis fratrem, ducem nomine tenus antea appellatum, Sueviae ducem unanimi omnium assensu constituerunt, ad defensionem, inquit Bertoldus, sanctae matris Ecclesiae contra schismaticos: Thiemo vero, seu, ut eum appellat Bertoldus, Dimo, Salisburgensis metropolitanus cum episcopis Constantiensi et Wormaciensi Udalricum in Pataviensem episcopum consecravit die ipso Pentecostes, quae res Bajoariae Catholicos, ut subdit idem auctor, in sedis apostolicae obedientia plurimum confirmavit.



CVIII. Ericus rex Danorum Urbani opem implorat. Lundensis metropolis erectio.
[Col. 0094D]

Iisdem etiam temporibus, quod mirum est in tanta Ecclesiae Romanae perturbatione contigisse, Ericus Danorum rex ab Hammaburgensi archiepiscopo, qui Henrici partes sectabatur, exagitatus ad Urbanum venit, ut se suumque regnum contra hujus antistitis conatus apostolico praesidio tutaretur. Rem narrat Saxo Grammaticus, libro XII Historiae Danicae, his verbis: Forte Amburgensis antistes ob inanes et falsas suspiciones Ericum exsecratione multandum censuerat, quod veritus rex appellatione sententiam praecucurrit, Romamque e vestigio petivit; ubi causae suae examine diligentius habito, pontificis accusationem potenter repulit; cunctisque defensionis partibus actore [Col. 0095A] superior rediit. Nec satis fuit Erico archiepiscopum in judicio superasse, nisi etiam se ac suae ditionis populos ab ejus jurisdictione liberaret, quod postea in altero Romano itinere impetravit. Huc forte secundo accessit, quod Hammaburgensis antistes Urbani, cui non parebat, sententiae obtemperare noluisset. Erecta autem in novam metropolim Lundensi urbe, deinceps non Dania solum, sed etiam Suecia et Norvegia, ante creatos ab Eugenio III Upsaliae et Nidrosiae archiepiscopos, ei subjectae fuerunt, atque adeo Hammaburgensium antistitum auctoritas hac occasione multum imminuta fuit. Erat tunc, ut ex eodem Grammatico colligimus, Ascerus Lundensis antistes qui, paulo antequam Ericus Romam primo proficisceretur, Egino successerat.



CIX. Metropolis Pisanae erectio.
[Col. 0095B]

Novam quoque hoc ipso anno metropolim in Italia excitavit Urbanus, Pisanam scilicet, cui Corticae insulae episcopos antea absque medio subjectos Romano pontifici, suffraganeos assignavit; cum anno praecedenti ejusdem insulae Ecclesiarum curam Daiberto Pisano episcopo jam demandasset. Id vero se fecisse declarat pontifex cum cleri sui consensu ad Mathildis comitissae petitionem, potissimum, praeter alias rationes, ob praeclara Pisanorum, ac eorum episcopi Daiberti, cui pallii honorem concedit, in sedem apostolicam merita; quod nempe semper et ubique, etiam inter medias persecutionum et bellorum tempestates, Ecclesiae Romanae fideles exstitissent. Bulla erectionis apud Ughellum data est Anagniae [Col. 0095C] hoc anno X die Kalendas Maii. Hujus metropolis erectionem aegre tulerunt Januenses quod Corsicanos episcopos Pisano antistiti subjectos esse nollent. At licet nonnihil immutata sit haec suffraganeorum dispositio, stetit tamen inconcussum Pisae privilegium.



CX. Privilegium S. Sophiae Beneventinae. Aliud monachorum Silvaniaci.

Jam ab initio mensis praecedentis versabatur Anagniae Urbanus, uti patet ex privilegio quod pridie in ea urbe, Idus Martii concessit Madelmo abbati monasterii Sanctae Sophiae apud Beneventum.

Mense Aprili ibidem aliud privilegium indulsit monachis seu eremitis quibusdam qui ante paucos annos, apud Silvaniacum locum desertum, in Biturigum [Col. 0095D] finibus, monasterium construere coeperant. Duo ex illis ad pontificem accesserant tuitionis litteras ab eo impetraturi, sed eas nonnisi interposita conditione indulsit prudens pontifex, quod nec locum, nec monachos illos probe novisset. Has vero litteras ideo ad hunc annum, licet in apographo praecedentem exhibeant, referimus, non solum ob indictionem XV ibi annotatam, et quod Anagniae datae sint, III Idus Aprilis, ubi tunc Urbanus versabatur; sed etiam quod vetus instrumentum ejusdem loci in quo iidem omnino characteres chronici leguntur, dicatur scriptum anno bissextili, quae nota huic anno 1092 non vero praecedenti, competere potest. Sic autem habet: Anno ab Incarnatione [Col. 0096A] Domini nostri Jesu Christi 1091 indictione XV, sacrosanctae Romanae Ecclesiae papa Urbano, sub persecutione Henrici tyranni, Philippo in Francia regnante, bissexto Kalendas Martii, ego Raynandus paganus, etc. Nonnulla confert Andreae priori monachorum Silvaniaci infra lucum suum quod vocatur Corniliacum. Is ipse est Andreas Sancti Joannis Gualberti Wallumbrosanorum monachorum parentis discipulus, qui in Franciam a comite quodam Cabilonensi, ut aiunt, adductus, ibi primum insedit, ac postea Casalis Benedicti celebris apud Bituriges monasterii primus abbas ac conditor fuit. Ejus meminit Ordericus Vitalis sub finem libri VIII. Caeterum abbas factus aliud privilegium, ut suo loco dicemus, anno 1099 ab Urbano impetravit; [Col. 0096B] Silvaniacum vero, seu potius Corneliacum (Cornilly), hodieque sub prioratus titulo a Casalis Benedicti abbatia pendet, in ducatu Sancti Aniani (S. Aignan) situm.



CXI. Pontifex Tarraconis reparationem urget. Privilegium S. Laurentii Aversae.

Prima die Maii, seu, ut alia editio habet, sub finem Aprilis, Urbanus ad Berengarium Tarraconensem archiepiscopum scripsit, eumque reprehendit, quod Tarraconensis urbis restauratio negligeretur, quamvis ei anno praecedenti hac conditione pallii honorem contulisset, ut tam ipse quam alii provinciae optimates huic operi absolvendo totis nisibus insisterent. Hae litterae datae dicuntur apud Odoricum Raynaldum VII Kal. Maii; in Conciliis [Col. 0096C] vero Hispaniae cardinalis Aiguirii, tomo II et III, ipsis Kalendis ejusdem mensis. Sed parum interest utra lectio sit alteri praeferenda. Easdem vero Anagniae datas fuisse inde colligimus, quod adhuc in ea urbe tum pontifex exstiterit, quippe qui die septima ejusdem mensis insigne privilegium ibidem concessit monasterio Sancti Laurentii prope Aversam sito, cujus loci abbas et monachi eum in angustiis, quas descripsimus, positum egregie adjuverant. Ejus privilegii exemplum quod ex ejus loci archiviis ab amico nostro R. P. domno Erasmo a Caieta Casini decano accepimus, suo loco proferetur.



CXII. Fulco, abbas Divensis, ad Urbanum confugit.

Circa illud tempus Fulco ex monacho et priore [Col. 0096D] Uticensi jam ab annis viginti Sanctae Mariae supra Divam in Nortmannia abbas, cum monasterium sibi commissum, ut habet Ordericus Vitalis, libro X, rigide rexisset, multisque modis ecclesiam provexisset, invidente et instigante Satana, injuste criminatus et depositus, ad Urbanum confugit; quod quidem hoc anno contigisse ex eodem auctore colligimus, qui Fulconem post annos septem exsilii, totidemque post suam restitutionem exactos, anno 1106, die III Kalendas Aprilis senem obiisse commemorat. Socius itineris ei a Rogerio abbate Uticensi datus fuerat Joannes ejusdem loci monachus, vir pietate et doctrina celebris, quem suum Ordericus magistrum et in litteris sacris institutorem appellat. Is tamen [Col. 0097A] non solum ob suas ipsius praeclaras dotes Fulconi itineris comes designatus fuit; verum etiam, si bene conjicio, quod Remis natus et e scholastico Remensi monachus factus, Urbano notus procul dubio et gratus esse sciebatur, atque adeo poterat ejus animum in Fulconis favorem inclinare, quod re ipsa factum fuisse conjicimus. Nam ille post aliquot annos in monasterio Casinensi transactos, anno 1099, ut ibi dicemus, locum suum recepit.



CXIII. Concilium Stampense in causa Ivonis. Parisiense pro S. Cornelio compendiensi. Remense pro clero Flandrensi. Suessionense adversus Roscelinum.

Ivo interea ex Italia, ubi ab Urbano Carnotensium episcopus ordinatus fuerat, redux, multa a [Col. 0097B] suis aemulis pertulit, potissimum a comprovincialibus episcopis qui cum Richerio Senonensi archiepiscopo apud Stampas convenere, ut eum synodali judicio exauctorarent: at ille appellatione ad sedem apostolicam interposita, eorum conatus, ut anno praecedenti diximus, irritos fecit. Ad hunc quoque annum Labbeus laudat concilium Parisiense, et confirmationem in eo factam privilegii sancti Cornelii Compendiensis; sed chronicae notae, quae in regis Philippi charta, ex qua sola hujus synodi notitiam habemus, referuntur, sicut episcoporum scriptiones ibi appositae, melius anno 1072 conveniunt, ut jam observavit Marlotus tomo II Metropolis Remensis; nec dubium quin isto anno celebratum fuerit hoc concilium: quare dicendum est [Col. 0097C] erratum ex amanuensis oscitantia provenisse. Aliud idem Labbeus, sicut et Iperius in Chronico sancti Bertini, concilium exhibet hoc anno Remis habitum in causa Roberti Flandriae comitis, qui, ut diximus, sui dominii clericis facultatem condendi testamentum auferre moliebatur. At, licet certum sit hanc synodum reipsa Remis coactam fuisse, haud tamen omnino constat an hoc aut sequenti anno debeat consignari. Majoris momenti fuit Suessionense concilium, quod Raynaldus Remorum metropolitanus hoc anno convocavit, adversus Roscelinum, quemdam Compendiensem clericum, qui novos errores circa sanctissimae Trinitatis personas eo tempore disseminabat. Hunc posteriores auctores Petri Abaelardi magistrum appellavere, sive quod [Col. 0097D] reipsa ejus discipulus fuerit Abaelardus, aut certe ob similes errores ab utroque propugnatos. Quaenam vero fuerint illa falsa ejus dogmata, exponit sanctus Anselmus libro II, epist. 41 ad Fulconem episcopum Bellovacensem, et in libro De Incarnatione quem Urbano pontifici nuncupavit. In eo libro Anselmus Roscelinum tres in Deo personas eodem modo tres res esse sicut tres angelos asserentem refellit; tum calumnias adversus Lanfrancum, et etiam in seipsum ab eo nebulone haeretico temere disseminatas confutat. Is nempe impudenter fuerat mentitus tantos viros causae suae patrocinatos fuisse. At haeresim suam coram synodi Patribus abjurare coactus est, quam tamen si Ivoni credamus epist. 7, in clandestinis disputationibus postea ut ejus farinae [Col. 0098A] homines facere solent, defendere perrexit · sed ejus conatus irriti fuere.



CXIV. Urbanus Philippi regis adulterinas nuptias detestatur. Iis resistit Ivo, et alii. A quo celebratae?

Urbanus vero, licet animo lenis et pacis studiosissimus fuerit, atque in magnis tunc constitutus angustiis indigere videretur favore principum, ut seipsum adversus Henrici Augusti ejusque sequacium insidias tutaretur, haud tamen unquam eorum vitia dissimulavit, aut obsecutus est pravis eorum voluntatibus, ut sibi illos devinciret. Hinc Philippo Francorum regi, qui dimissa propria uxore ad nuptias adulterinas convolare nitebatur, nunquam assentatus est: econtrario vetuit ne ullus unquam antistes huic mulieri, quam sibi rex copulare illicite [Col. 0098B] volebat, coronam imponere audeat, ipsumque principem comminatus est, teste ipso Ivone epist. 28, sibi, nisi a malo proposito recederet, sacris interdicturum. Et quidem, cum rex nullis monitis ac precibus a semel concepto consilio dimoveri potuisset, ab Hugone legato apostolico, quod repudiata propria conjuge Berta, alteram, scilicet Bertradam Fulcanis Andegavensis comitis uxorem, assentantibus nonnullis episcopis, publice sibi conjunxisset, communione privatus est. Quantum vero desudaverit religiosus pontifex, quamque sollicitus fuerit, ut regem a tanto facinore, eum sive per seipsum, sive per alios, monendo, obsecrando et etiam minas intentando deterreret, testes sunt ejus epistolae ea de re, et conciliorum decreta quae supersunt. Certe [Col. 0098C] Urbanum ad omnes regni archiepiscopos et episcopos graves de hoc negotio litteras scripsisse testis est hac in re omni exceptione major Ivo Carnotenus, qui eas, ut ex ejus epistola 25 ad ipsum Urbanum data certum est, caeteris episcopis distribuendas receperat. Idem testatur Ordericus Vitalis libro VIII Historiae ecclesiasticae, ubi scripsit pium pontificem ea occasione legatos apostolicae sedis in Galliam destinasse, et per epistolas et sacerdotum praedicationem erroneum regem arguisse, obsecrasse et increpasse, qui legitimam conjugem repudiaverit, adulteramque sibi contra legem Dei sociaverit. Haud vero praecipiti impetu res tractabat prudentissimus pontifex, sed omnia mature ponderando nihil omittebat ex his quae ad causae cognitionem conducere [Col. 0098D] videbantur. Unde susceptis a comite Andegavensi legatis, qui Bertradam repetebant, gradus consanguinitatis coram se computari ac probari fecit, ut refert Ivo epist. 211 ad Radulfum archiepiscopum Remensem, antequam quidquam pronuntiaret. Non enim ille fieri quidquam temere volebat, ita ut Ivo, ipse fortasse aliquando ferventior quam par esset, ac morae impatiens, ejus hac in re tarditatem notare videatur epist. 30.

Idem Ivo a rege ad nuptias Parisios invitatus renuit illo ire, nisi divortii causa antea fuisset approbata ab episcopis in concilio generali, ut ipsemet epistola 15 ad ipsum regem data declaravit; imo et suae epistolae quam regi scripserat exemplum aliis episcopis qui ad has quoque nuptias convocati fuerant [Col. 0099A] misit, cum aliis litteris, quibus eos monebat ut ne fierent sicut canes muti latrare non valentes, scripsit etiam de eadem re ad Raynoldum archiepiscopum Remensem, cui sese ad has nuptias non iturum spopondit, nisi ille ipse eas esset celebraturus, quod, cum Remensis Ecclesia, inquit, regni diadema habeat, nihil absque illius antistitis consensu deberet fieri. Jactitabat quidem Philippus causam ab Urbano papa fuisse definitam, approbatamque a Raynoldo archiepiscopo ejusque suffraganeis. At his dictis non credebat Ivo. Et certe Raynoldum nunquam Philippi nuptiis consensisse plus quam probabile est. Id sane certum est, has nuptias a Raynoldo, quod tamen privilegium erat suae Ecclesiae antistitum, nunquam fuisse celebratas; Urbanus [Col. 0099B] vero non obscure, aut privatim, sed palam et disertis verbis non semel eas detestatus est, ut ex ejus epistola ad eumdem Raynoldum caeterosque provinciae Remensis episcopos data constat, in qua graviter illos reprehendit quod tantum scandalum sua auctoritate non impedivissent. Imo, si Orderico fidem habere licet, nullus antistes in Gallia regis cupidini assensit. Quin et idem auctor post verba quae paulo superius laudavimus, Gallicanorum praesulum religionem laudat, quod nullus, ut quidem ipse putabat, exsecrabilem hanc consecrationem dignatus sit facere. Ii enim, uti prosequitur, in rigore stantes ecclesiasticae rectitudinis Deo magis quam hominibus studuerunt placere; et omnes turpem copulam unanimiter detestati sunt pari anathemate. Tum subjungit quod si [Col. 0099C] forte tunc Philippus in aliquod oppidum vel urbem advenisset, cessabat omnis clangor campanarum et generalis cantus clericorum, quod apud Senonas per dies fere quindecim factum fuisse narrat Hugo Flaviniacensis, sed hic auctor ea quae ante et post Urbani obitum contigere, simul confundit. Hoc quippe factum est cum Philippus mortuo Urbano, ad vomitum suum reversus, a legatis Paschalis papae in concilio Pictavensi sacris interdictus fuisset. Nihil tamen impedit quominus id sub utroque pontifice evenerit. Nam Willelmus Malmesburiensis lib. V de Henrico rege, ait quod cum Philippus ab Apostolico excommunicatus fuisset, in quamcunque villam veniret, nihil ibi fieret divini servitii.

Certe Ordericus loco laudato Odonem Bajocensem [Col. 0099D] episcopum praevaricationis accusat, quod acceptis in compensatione infausti famulatus Madenti oppidi ecclesiis, exsecrandam hanc Philippi regis et Bertradae desponsationem, quod facere renuebant Franciae antistites, celebraverit. Hoc a Willelmo archiepiscopo Rotomagensi factum fuisse tradit Malmesburiensis modo laudatus, ob idque eum ab Urbano sacris interdictum ac nonnisi post multos annos, intercedente beato Anselmo, absolutum fuisse scribit. Et quidem certum est has nuptias a Raynoldo Remensi archiepiscopo, ad quem ex antiqua sedis suae praerogativa id muneris, ut habet Ivo, pertinebat, celebratas non fuisse. Reprehendit tamen Raynoldum Urbanus, quod id a Silvanectensi episcopo [Col. 0100A] ejus suffraganeo fieri non prohibuisset. An Odo Bajocensi aut Willelmus primum interfuerint sponsalibus Philippi et Bertradae, quorum postea nuptias Silvanectensis episcopus benedixerit, incertum. Certe alios etiam episcopos praestingit ob eamdem rem Hugo Flaviniacensis, qui asserit Philippum in episcopis regni sui invenisse quos sibi sociaret, quosque tanti sacrilegii ministros efficeret; nempe Philippum Trecensem episcopum et Walterium Meldensem, cui ob hoc episcopatum dedit, ut sacrationi cujus Trecensis esset operator, hic foret consentaneus et minister. Et quidem testis est Ivo epist. 66 et sequentibus Philippum ac pellicem ejus Bertradam episcopatus et abbatias venales reddidisse. At idem Ivo, auctor minime suspectus, epist. 16 testatur Walterium [Col. 0100B] Meldensem episcopum adulterino huic conjugio, saltem priusquam fieret, non consensisse. Unde Hugonem de his rebus non satis accurate scripsisse crediderim; maxime cum ipse Urbanus in epistola jam non semel laudata ad Raynaldum Remensem archiepiscopum ejusque suffraganeos, id a Silvanectensi episcopo praestitum fuisse disertis verbis affirmet.



CXV. Dedicatio ecclesiae Cavensis.

Ex eadem Urbani epistola, quae mense Octobri anni hujus 1092 data est, certe colligitur divortium Philippi cum Berta conjuge hoc ipso anno contigisse, quod tamen alii passim auctores post Chronici Turonensis scriptorem male anno sequenti consignarunt. Consentit Clarius auctor aequalis. Is in [Col. 0100C] Chronico Sancti Petri Vivi Senonensis diserte tradit Philippum anno 1092, dimissa uxore sua Berta, Bertradam accepisse, quam Philippus, uti tradunt nonnulli, rapuit in ecclesia Sancti Joannis, cum ibi canonici Sancti Martini fontes sacros in pervigilio Pentecostes benedicerent; quod quidem hoc anno factum fuisse, praeterea quae diximus, alia etiam monumenta probant.

Celebris fuit hoc anno dedicatio ecclesiae monasterii Cavensis ab ipso Urbano facta. Exstat haud procul a Salerno oratorium, ubi pontifex substitisse dicitur, cum Cavam adiret. Ejus loci dedicationis historiam quod multum ad ejusdem pontificis Gesta illustranda conferat integram in Appendice proferre visum est ex Ughello tomo VII Italiae sacrae, et ex [Col. 0100D] Martio Bollandiano, ubi habetur ex codice ms. ejusdem loci descripta ad calcem Vitae S. Petri, qui tunc illud monasterium regebat. Visitur hodieque in hac ipsa basilica inscriptio incisa lapidi, in tantae solemnitatis memoriam posita, quae in Annalibus Baronii, et apud Chesnium in pontificum Vitis sic habetur:

CRUCEM HOC IN LAPIDE SCULPTAM QUAM CERNIS SANCTISSIMUS URBANUS SECUNDUS ROMANUS PONTIFEX IN SACRA HUJUS ECCLESIAE DEDICATIONE PROPRIIS MANIBUS IN SACRAE REI SIGNUM OLEO LINIVIT ANNO SALUTIS MXCII NONIS SEPTEMBRIS INDICTIONE XV.

Hujus dedicationis memoriam praeter Chronicon [Col. 0101A] breve Cavensis monasterii ad cyclos Paschales, celebrant fasti Benedictini ad diem 5 Septembris, sicut et Ferrarius in Catalogo generali sanctorum qui non sunt in Martyrologio Romano. Idem Ferrarius in adnotationibus ad eamdem diem laudat duo Urbani diplomata in illius Ecclesiae gratiam occasione dedicationis ejus concessa, sed mendose eorum notas chronicas refert. Utrumque prae manibus habemus. Primum ipsummet est privilegium, quod Urbanus, peracta dedicatione, Salernum reversus concessisse huic loco dicitur, ab eo caeterisque episcopis et cardinalibus, qui ipsum comitati fuerant, subscriptum. Datum est hoc anno XVIII Kalendas Octobris, indictione XV, pontificatus anno V, et in eo Pontifex privilegia jam huic monasterio a Gregorio [Col. 0101B] VII concessa confirmat cum bonis omnibus quae Rogerius dux aliique viri nobiles eidem loco contulerunt. Alterum Urbani diploma, quod eadem occasione indultum vulgo circumfertur, editum est tomo I Bullarii Casinensis; estque veluti prioris Breviarum, aut certe prius nihil aliud est quam istud amplificatum. At notae chronologicae, quae in priori bonae sunt, in isto nec sibi constant, nec huic anno conveniunt. Datum dicitur Salerni hoc anno 1092, die IX Kal. Februarii, indictione XV, pontificatus Urbani anno V, quo tempore, nempe mense Januario aut Februario hujus anni, dedicata nondum fuerat basilica Cavensis. Si tamen hae notae ad annum sequentem referantur, repetendo, ut fit passim, anni initium a paschali solemnitate, modo constet Urbanum [Col. 0101C] tunc Salerni exstare potuisse, nihil in his notis, imo in toto illo instrumento praeter indictionem emendandum occurrit. Et quidem, si bene judico, istud postremum probabiliorem, quam praecedens, sinceritas speciem praefert; aut certe, si utrumque admittatur, istud fuit prioris privilegii iisdem pene verbis, ut nonnunquam alias factum est, data confirmatio, quare primum hoc anno, secundum vero anno 1093 cum aliae ejus notae chronicae conveniunt, datum fuerit. Porro illius secundae bullae aliud exemplum nuper accepimus ex archivo Cavensi, in quo nulla loci aut temporis nota habetur; unde conjici potest, notas illas quae in laudatis exemplaribus habentur, additas aut vitiatas ab aliquo fuisse. Caeterum praeter duas hic memoratas bullas, unam supra [Col. 0101D] memoravimus cum decreto Urbani in gratiam Cavensium, quae duo instrumenta multo melioris, imo certissimae notae videntur.



CXVI. Rescriptura pro Carthusia Calabrensi.

Tradunt plerique auctores vulgati Brunonem Carthusiani ordinis institutorem anno 1092 ab Urbano in Italiam accersitum fuisse: quod multo antea contigisse superius demonstratum est. Et quidem pontifex hoc anno, cum in Calabria esset, donationes a Rogerio comite Brunoni, qui tunc monasterium Turris in Squillacensi dioecesi incolebat, factas, et a Theodoro episcopo approbatas confirmavit et laudavit, additis nonnullis privilegiis quae in ejus rescripto ea de re II Idus Octobris dato referuntur. [Col. 0102A] Hinc mirari subit, Urbanum, si quidem ejus rescripto, quod vulgavit ea de re Ughellus, credatur, sub suae vitae finem, haec Cavensis monasterii privilegia rescidisse, aut saltem restrinxisse in Alfani archiepiscopi Salernitani gratiam. Tamen cum ageretur de concedendis nostris Casinatibus pontificalibus ornamentis, laudatum hanc in rem fuit privilegium Cavense in congregatione cardinalium concilii Tridentini interpretum, ut testatur Tamburinus de jure abbatum disp. 23, quaest. I. Imo quotiescunque illud idem privilegium impetitum fuit, stetit semper statque etiam nunc inconcussum ac inviolatum, ut patet ex variis instrumentis authenticis, quae cum pontificiis diplomatibus ac congregationum, seu commissariorum decretis in ejusdem loci archivo [Col. 0102B] conservantur. Rescriptum vero Urbani, qualecunque tandem illud sit, suo ordine olim dabitur, ne aliquid in nostrorum gratiam dissimulasse videamur.



CXVII. Urbani judicium de Ecclesia Credonensi Materam venit.

Urbanum vero hoc mense et sequenti in Calabria exstitisse probant nonnulla instrumenta antiqua. His accenseri debet ejus decretum, quod post multas utriusque partis altercationes sancivit in negotio monachorum Vindocinensium et Andegavensium Sancti Albani, qui pro Credonensi Sancti Clementis ecclesia jamdudum interesse litigabant. Ea de re jam sententiam tulerat Amatus Burdegalensis archiepiscopus Urbani nomine, cujus legatus erat in [Col. 0102C] Aquitania, sed cum ejus judicio utrique stare noluissent, causa ad ipsum pontificem delata fuit, missique ex utraque parte legati qui cum in provincia Calabriae apud monasterium Sanctae Mariae quae dicitur de Malina, convenerunt. Agitata multum ibi die primo haec causa fuit coram pontifice, sed minime absoluta: idem factum die sequenti. At die tertia, quae erat XII Kalendas Decembris, re diu multumque inquisita, residente pontifice in Anglone civitate Apuliae cum multis episcopis, cardinalibus, comitibus et aliis tam ecclesiasticis quam saecularibus personis, controversia illa amice tandem composita fuit; eo pacto, ut Sancti Clementis ecclesia Credonensis penes Vindocinenses monachos remaneret, cum onere unam e tribus ecclesiam in compensationem [Col. 0102D] Albinianis cedendi. Et reipsa a Vindocinensibus data est adversae parti ecclesia Sancti Joannis supra Ligerim, quam hodieque Albiniani monachi possident. Mirum est Goffridum, qui paulo post ea Vindocini abbas fuit, contra hanc tam solemnem concordiam reclamasse. Id tamen ab eo factum esse patet ex illius epistola ad Paschalem II, quae octava est libri I, in qua ait Urbanum ab Albinianis hoc in negotio deceptum fuisse; tum addit judicium antea latum ab eodem pontifice, visis Vindocinensibus privilegiis, retractatum fuisse. Stetit nihilominus primum Urbani decretum, quod Paschalis ejus successor habitis insuper Godefridi querelis, novo diplomate anno 1115 confirmavit, ut videre est apud Baluzium [Col. 0103A] tomo II Miscellaneorum, ubi illud diploma cum aliis ejusdem controversiae actis profertur. Videndae etiam de hoc negotio epistolae Goffridi, scilicet 8 libri I, et 44 libri IV, cum Sirmondi notis. Praeter haec habemus Amati legati apostolici judicium, quod nomine Urbani, antequam pontifex quidquam ea de re decrevisset, Burdigalae initio hujus anni, ut diximus, prolatum est. At ipsius Urbani decretum quod referetur inter ejus epistolas, Tarenti VIII Kalendas Decembris, in nonnullis exemplaribus, anno 1092; in aliis vero anno sequenti datum dicitur, sed perinde est quomodocunque legas. Certum quippe est ex anno pontificatus Urbani, qui in omnibus exemplis indicatur, quinto, et ex rerum gestarum serie, illud anno 1092 consignandum esse, qui [Col. 0103B] tamen recte in illo instrumento 1093 dici potuit, more plerorumque ejus aevi et regionis auctorum, qui, ut jam non semel observavimus, annum simul cum indictione a mense Septembri in illis ulterioribus Italiae plagis inchoabant.

Eo calculo, uti ex aliis locis patet, usus est Lupus Protospata, cum scripsit: Anno 1093, indictione I, obiit Eugenia abbatissa Sancti Benedicti monasterii Materiensis, mense Octobris: et eodem mense Urbanus papa venit in Materam, et applicuit ad coenobium Sancti Eustachii cum grandi plebe hominum. De his monasteriis pauca supersunt, ut videre est apud Ughellum tomo VII Italiae sacrae, et Lubinum in Notizia abbatiarum Italiae; Materanensis vero et Acheruntina dioecesis simul junctae unicum habent [Col. 0103C] archiep.



CXVIII. Atrabatensis Ecclesia a Cameracensi separatur.

Defuncto III Idus Augusti hujus anni Gerardo Cameracensium episcopo, Atrebatenses de ecclesia sua, quae, Atrebato a Wandalis diruto, Cameracensis antistitis, utpote vicinioris, curae demandata fuerat, in pristinam libertatem restituenda cogitarunt. Et quidem, licet res difficilis videretur, opportuna tamen tunc, si unquam fuerit, ad id audendum erat occasio, Urbano nempe, qui in Remensi provincia natus et educatus fuerat, probe nota erat antiqua Atrebatensis Ecclesiae et Urbis dignitas, nec ignorabat quantum Atrebatenses a Cameracensibus, Henrico [Col. 0103D] imperatori, qui sui ipsius hostis infensus erat, addictis passi fuissent. Favebat Atrebatensium causae miserabilis Ecclesiae Cameracensis status, quae tum in varias factiones divisa erat ob successoris electionem. Has turbas augebat Henricus, persuasum habens sua multum interesse, ut aliquis cui tuto fidere posset ea in sede locaretur. Et quidem Atrebatenses sua ipsorum non fefellit semel concepta opinio. Urbanus nempe hanc occasionem relevandae pristinae, ut frequenter in suis epistolis testatus est, Remorum Ecclesiae dignitatis, nactus, exceptis benigne Atrebatensium missis, nihil omisit ut eorum desiderio satisfaceret. Qui reipsa post multas hinc et inde concertationes, post varios labores et curas, [Col. 0104A] proprium tandem episcopum obtinuere. Multae ultro citroque ea de re scriptae fuerunt epistolae, habiti sunt etiam ea occasione tum Remis cum Atrebati varii conventus, imo et nonnulla concilia celebrata fuerunt, legationesque Romam missae, ex quibus omnibus ea quae ad nostrum institutum spectant suis locis referemus. Sed qui plura ea de re, quam quae a nobis aut a Locrio, Acherio nostro aut certe a Labbeo referuntur, cupit, adeat tomum V Miscellaneorum Baluzianorum, ubi accuratam totius hujus negotii narrationem inveniet, simul cum variorum epistolis et aliis monumentis, quae omnia ex veteri codice ms. Ecclesiae Atrebatensis vir eruditus descripsit.

Urbanus itaque, suscepta Atrebatensium legatione, [Col. 0104B] scripsit statim ad ejus civitatis clerum et populum ut, Cameracensium excusso jugo, sibi proprium episcopum eligant, electumque metropolitano suo consecrandum praesentent. Ne vero ipse metropolitanus difficultate aliqua ab hac ordinatione celebranda dimoveretur, ad eum pariter, is tunc erat Raynaldus Remorum Ecclesiae post Manassis exauctorationem praefectus, pontifex scripsit velle, ut restituto Ecclesiae Atrebatensi proprio suo episcopo Remensis metropolis in antiquam suam dignitatem redintegraretur; id est ut duodecim episcopalium sedium numero exornata, in ferendis judiciis canonicis ad provincias extraneas recurrere opus non haberet. Quae, ut jam diximus, solius Remensis provinciae in Galliis praerogativa olim specialis fuit, [Col. 0104C] uti videre est in antiquioribus notitiis. Binas hac de re litteras scripsit Urbanus, in quibus licet annus diserte non indicetur, facile tamen ex rerum serie intelligi potest. Quin et nullas loci aut temporis notas habet ea quae Raynaldo archiepiscopo inscripta est; altera vero, quae est ad Atrebatenses, in nonnullis codicibus dicitur, data IV Nonas Decembris, absque aliqua loci designatione. Tamen vetus codex, quem habemus prae manibus locum ipsum indicat, nempe Castraneti, alii mss. et editi habent Romae. Fortasse Castranetum locus erat prope Romam, in quo tunc versabatur pontifex, cum nondum ei liceret ob Guiberti factiones Urbem ingredi. Etenim Urbanus papa, uti scribit Bertoldus, hoc anno Natale Domini extra Romam in terra Sancti Petri celebravit, [Col. 0104D] eo quod nondum Romam absque armata manu intrare potuit, Guibertistis quidem et excommunicatis multum adhuc ibi praevalentibus, nec facile absque violentia inde repelli permittentibus.



CXIX. Constantienses pseudoepiscopum rejiciunt.

Paulo autem ante illud festum Udalricus, qui Aquileiae episcopatum ab Henrico imperatore simul cum abbatia S. Galli jam acceperat, conatus est etiam episcopatum Constantiensem, expulso Gebeardo, per quemdam e suis monachis sibi addictum, nomine Arnoldum, occupare; at utriusque conatus fuere irriti. Etenim Constantiae cives invasorem illum, licet jam ab imperatore investituram recepisset, turpiter cum ejus socio, qui illuc possessionis [Col. 0105A] ineundae causa simul advenerant, e civitate paulo ante Natalem Domini ejecerunt.



CXX. Hugoni Lugdunensi reddita apostolica legatio.

Eodem anno desinente, aut certe sequentis initio, Ivone Carnoteno, ut ex ejus epistola 12 ad Urbanum et 109 ad Paschalem ejus successorem colligitur, intercedente, reddita est Hugoni Lugdunensis archiepiscopo apostolici in Galliis legati dignitas qua diu caruerat. Haec ei ablata fuerat tempore Victoris III, quod post probatam et laudatam cum caeteris episcopis catholicis ejusdem pontificis electionem, eam tamen postea Richardo abbati Massiliensi junctus irritam facere conatus fuisset, imo et ab ejus obedientia recessisset. Quare simul excommunicati et apostolica legatione privati in concilio Beneventanab [Col. 0105B] eodem Victore III fuerant. Verum etsi tanta fuerit utriusque audacia, quam etiam Hugo litteris ad Mathildem datis approbare conatus fuerat, ut jam suo loco diximus, neuter tamen ad schismaticos defecit; sed paulo post, Urbano post Victoris obitum in pontificem assumpto, inviolabiliter ei adhaesere. Hugoni, ob restituta mei ab Urbano legationem, gratulatur Ivo epistola 24 ad eum data; ubi eidem, ob temporum difficultates hanc dignitatem suscipere nonnihil repugnanti, parendum esse pontifici probat, Tempus autem quo id factum fuit indicat idem Ivo, cum ait tunc in Italia alterum Achab, id est Henricum, et in Galliis novam Jezabelem, nempe Bertradam, ut eam etiam appellat Hugo Flaviniacensis, surrexisse. Hanc autem epistolam sub anni finem, [Col. 0105C] aut sequentis initio scriptam fuisse ex eo patet quod in ea Hugonem rogat Ivo ut ei significet quo loco eum circa Quadragesimae initium convenire commode possit.



CXXI. Guibertus in Longobardia. Romae an Urbanus concesserit privileg. Figiaci. Privileg. Cavense.

His temporibus, ut narrat Bertoldus, Guibertus cum imperatore suo Heinrico in Longobardia morabatur, et quidquid potuit cum ipso contra Welphonem et ejus uxorem Mathildam, sancti Petri filiam machinabatur, ut pluribus narrat Domnizo, cujus excerpta in Appendice referentur. Consentit Sigonius libro IX De regno Italiae, ubi res hujus temporis ex his auctoribus descripsit.

Urbanus vero adhuc Romae erat mense Februario [Col. 0105D] anno 1093, si legitimum sit Figiacense privilegium, quod a Cruceo relatum est in Historia episcoporum Caturcensium, et nullus error irrepserit in notas ejus chronicas. Datum nempe dicitur Lateranis hoc anno 1093, pontificatus Urbani quinto, die V Idus Februarii. Sed, etsi illae notae bonae sint, locus dati privilegii vitiosus est, cum nondum tunc Urbanus Lateranense palatium obtinuerit, coactus, ut modo ex Bertoldo dicebamus, Natalium Christi festivitatem extra urbem celebrare, quippe qui absque sanguinis effusione, quod semper abhorruit pius pontifex, in eam ingredi non potuisset. Et quidem Lateranum nonnisi anno sequenti recuperavit Urbanus, ope Gofridi Vindocinensis abbatis, qui ad id, uti dicemus, [Col. 0106A] magnam pecuniae summam contulit. Certe hoc diploma dubiae omnino fidei videtur esse; in quo nempe, praeter ea quae continet bis temporibus parum consentanea, maxime displicet quod Stephano episcopo Cadurcensi, alias penitus ignoto, inscribatur. Plura de eo refert Cruceus in Historia episcoporum Cadurcensium; quem, si lubet, consulas. Paulo majoris est auctoritatis privilegium Cavense, de quo ad annum praecedentem egimus, datum Salerni XIX Kalendas Februarii anno V Urbani, indictione V, anno 1092, quamvis loci et temporum notae haud sibi constantes admitti non possint. Utrumque lectorum eruditorum judicio et censurae permittimus.

Porro etsi toto eo tempore quo Lateranense palatium, [Col. 0106B] ubi praecipua erat pontificum Romanorum sedes, in Guibertinorum potestate fuit, nunquam licuerit Urbano intra Romanae urbis moenia ingredi: cum tamen in suburbanis, sive, ut passim loquitur Bertoldus, in terra Sancti Petri frequenter tunc moraretur, censebatur Romae praesens adesse. Quare nil mirum est si quaedam ejus litterae passim occurrant quae Romae his temporibus datae dicuntur, quemadmodum plerique ejus aevi auctores scribunt episcopos et abbates Romam tunc adiisse, ut Urbanum aut apostolorum limina inviserent.



CXXII. Fulco Bellovacensis episcopus in sede confirmatus.

Ejusmodi fuerunt litterae Urbani ad Fulconem episcopum Bellovacensem, et aliae ad clerum et [Col. 0106C] populum ejusdem urbis, quae Romae VI aut XVI Kalendas Martii datae dicuntur. His litteris confirmat antea pontifex a Gregorio VII latam sententiam de Castellania Bellovacensi, quas quidem hoc anno scriptas fuisse probat rerum gestarum series. Etenim Fulco, de quo jam supra egimus, apud Urbanum accusatus quod male res sui episcopatus administrasset, quodque facinorosorum aliquot hominum criminibus sese immiscuisset, litteras illas accepit mense Februario. Statimque Romam adiit suam approbaturus coram pontifice innocentiam, et quocunque modo causa verteret, sedem suam dimittere paratus. Et quidem ea erat sancti Anselmi, ejus olim magistri et abbatis apud Beccum, sententia, quod facile ex ejus epistola 34 libri II ad ipsum Urbanum [Col. 0106D] scripta, intelligitur, quamvis paulo antea, nempe epistola praecedenti, eum pontifici commendasset. Idem Anselmus factus post modum archiepiscopus Cantuariae, iterum supplex pro Fulcone oravit apud pontificem, libro III, epist. 37, ut ei succurrat, prout ejus judicabit prudentia. Nec vana fuit tanti viri commendatio. Urbanus quippe perspecta Fulconis innocentia, non ferens episcopum injuste opprimi, eum Simoniaca haeresi, quae ipsi a nonnullis affingebatur, purgatum in sede Bellovacensi confirmavit, ac remanere jussit. Imo cum idem antistes in Gallias reversus anno sequenti a comprovincialibus episcopis in judicium ea de re vocatus fuisset, illos objurgavit pontifex, quod causam a sede apostolica judicatam [Col. 0107A] ausi fuissent retractare. Exstat ea de re Urbani epistola ad Raynoldum archiepiscopum ejusque suffraganeos, quae cum anni 1094 initio Maii, ut suo loco demonstrabimus, scripta sit, invicte probat binas has litteras, de quibus hic agitur, cum Fulconis purgatione Romae peracta, ad praesentem annum 1113 debere revocari.



CXXIII. Concilium Trojanum. Canones.

Vere ineunte hujus anni, Dominus papa Urbanus, Bertoldi verba ipsa refero, generalem synodum centum pene episcoporum in Quadragesima ex diversis provinciis in Apulia congregavit, et diversis Ecclesiarum necessitatibus synodati provisione competenter succurrere curavit. Hanc synodum apud Trojam, quae Apuliae civitas est episcopalis, habitam fuisse scribit Romualdus [Col. 0107B] Salernitanus archiepiscopus in Chronico, cui consentiunt plerique omnes; sed eam nonnulli recentiores secundam nuncuparunt, quod alteram eadem in urbe ab Urbano congregatam anno 1089 admiserint. At unicam solummodo, ut jam diximus, ad annum 1089 agnoscunt veteres auctores, quam anno 1093 celebratam fuisse ex Bertoldi testimonio, aliisque certis et indubitatis monumentis constare debet. Ejus concilii titulum ex codicibus manuscriptis descriptum exhibet Labbeus tomo X Conciliorum his verbis: Anno Dominicae Incarnationis 1093, V Idus Martii convenit Trojae in Apulia concilium episcoporum fere 75, abbatum 12. Totidem episcopos et abbates ei interfuisse legitur apud Ivonem in editis exemplaribus, quamvis scriptum a [Col. 0107C] Labbeo laudatum octoginta praeferat. Eamdem synodum memorat Petrus Diaconus libro IV Chronici Casinensis cap. 7; at numerum pontificum aut abbatum, qui ad eam convenerant, nusquam habet. Duo supersunt hujus concilii canones, quos post Urbani epistolas proferet pontificiarum epistolarum collector. Primus, qui de dissolvendis intra certam consanguinitatis lineam initis matrimoniis agit, ab Ivone Carnoteno, Gratiano, Magistro Sententiarum et aliis passim auctoribus laudatur et refertur; alter vero, occasione Treviae conditus, ejus infractores excommunicatione multandos decernit.



CXXIV. Urbanus concedit privilegium ecclesiae S. Pauli Narbonensis.

[Col. 0107D] Soluto concilio, Urbanus Romam reversus est, uti colligimus ex privilegio quod ibi Narbonensi Ecclesiae sancti Pauli concessit hoc anno, pontificatus Urbani VI, die XIV Kalendas Aprilis, indictione I, quae notae nullam habent difficultatem. In eo diplomate, canonicos Sancti Pauli laudat pontifex ob regularem vivendi formam, quam recens amplexi fuerant. Quod quidem vitae genus suscitare, inquit, non minori pene aestimandum est meriti . . . . quam florentem monachorum religionem custodire. Similia passim elogia occurrunt in aliis canonicorum regularium privilegiis ab Urbano indultis, qui eo pacto bonos in proposito retinendo confirmari; alios vero, quorum vita non adeo regulae astricta erat, ad idem [Col. 0108A] institutum amplectendum, excitari posse arbitrabatur



CXXV. Conradus imperatoris patris sui partes deserit.

Interea Henrici Augusti negotia in pejus abibant, plerisque in dies ab ejus et Guiberti pseudopapae obedientia deficientibus. Tunc quippe, referente Bertoldo, in Longobardia prudentissimi milites Sancti Petri Welpho dux, et uxor ejus Mathilda, jam triennio contra schismaticos viriliter dimicantes, tandem multum contra ipsos, Deo opitulante, confirmati sunt. Sed nihil adeo catholicorum partes adjuvit quam Conradi, ipsius Henrici filii, a patre defectio ad Welphonem ducem, cui deinceps inviolate adhaesit. Nullam tam insperatae mutationis causam affert [Col. 0108B] Bertoldus; at ex Dodechino discimus eam occasione Praxedis, Adelaidem appellat ille auctor, reginae uxoris Henrici contigisse; quam eo usque odio tunc habuisse imperator dicitur, ut eam aulicis suis, imo et ipsi Conrado, dehonestandam prodiderit. Tantum facinus exhorruit pius princeps, qui, ut ait idem auctor, erat in omni bonitate et probitate conspicuus, humilis et modestus. At hac repulsa commotus furibundus pater, ita adversus eum excanduit, ut exinde eum pro filio habere recusaverit, se asserens non esse illius patrem. Tunc Conradus, relicto patre, ad pontificios cum iis qui sibi addicti erant confugit. Quin et multi alii, uti habet Domnizo, tam immanis sceleris horrore perculsi, primo Henricum et Guibertum spernere, tum etiam omnino deserere ejus [Col. 0108C] partes constituerunt, qua occasione Catholicorum vires ingens incrementum accepisse memoratur. Testis est Bertoldus nobiliores Longobardiae civitates Mediolanum Cremonam, Laudam et Placentiam eo tempore contra Henricum in viginti annos conjurasse; quo pacto Catholici, occupatis Alpium faucibus, impediverunt ne Henrici fautores e Germania in Langobardiam ad eum accederent. Quare Augustenses, vicinarum urbium exemplo excitati, abjecto pseudoepiscopo, quem eis Henricus praefecerat, catholicum sibi pastorem elegerunt.



CXXVI. Lotharingi Urbano addicti.

Haud minori studio Urbanum colebant Lotharingiae urbium populi, Metenses videlicet, Tullenses et [Col. 0108D] Virdunenses, qui Egilberto Trevirorum pontifici provinciae suae metropolitano obedientiam praestare omnino abnuerunt, quod ille schismaticis communione jungeretur. Plus ausi sunt Metenses, qui rejecto illo, procul dubio Adalberone, sic quippe eum Meurissius in Historia Metensium episcoporum et alii appellant, seu Albertum, ut dicemus infra, quem eis praefici volebat imperator, Popponem ex archidiacono Trevirensi, virum catholicum et sedi apostolicae addictissimum in antistitem sibi elegerunt, eumque, uti Bertoldus habet, a Gebehardo Constantiensi episcopo, sedis apostolicae legato, consecrari fecerunt sexto Kalendas Aprilis in medio Quadragesimae.



CXXVII-VIII. Conradus fit rex Longobardiae.
[Col. 0109A]

Una tamen occasio inopinata tot prosperos eventus ferme labefactavit, captivitas nempe Conradi principis, quem Henricus dolo circumventum ceperat. At ille paulo post, ut Bertoldus scribit, misericordia Dei ereptus, luctum illum in gaudium vertit. Paulo post, annuente Welphone duce Italiae, ac Mathilda ejus conjuge, elevatus in regem, concurrente ad haec solemnitatem magna fidelium Sancti Petri frequentia, a Mediolanensi episcopo solemniter coronatus fuit. Interea Welpho Bajoariae dux in Langobardiam advenit, ubi cum sese Urbani asseclis adjunxisset, ita repentino illo casu Henrici animum dejecit, ut in quamdam munitionem, verba sunt Bertoldi, se contulerit, ubi diu absque regia dignitate [Col. 0109B] moratus, nimioque dolore affectus, se ipsum, ut aiunt, morti tradere voluerit; sed, a suis praeventus, ad effectum venire non potuit. Eum tunc Veronae aliquod tempus exegisse discimus ex Udalscalco in Vita Eginonis apud Canisium tomo II lectionis antiquae, sed in tantis angustiis, ut ei ex omni parte circumvento nec Langobardiam ingredi, obstante domna Mathilde, liceret, nec Italia excedere, quod Teutonici principes ei in Germaniam reditum omnino praeclusissent. Haud enim minus in illis partibus quam in Italia Catholicorum res prosperabant.



CXXIX. Welpho pater fit miles. Conventus Ulmae.

Paulo post Welphonem patrem in Germaniam reversum, Gebehardus antistes, uti narrat Bertoldus, per manum in militem accepit, sicut et proprium fratrem [Col. 0109C] Bertholdum ducem Alemanniae jamdudum fecerat; tum Ulmae in frequenti Alemanniae principum conventu, ubi idem antistes cum Bertholdo suo fratre et eodem Welphone praesens aderat, communi omnium assensu decretum fuit, ut omnes omnino Gebehardo praesuli omnimode secundum statuta canonum, Bertholdo vero duci et comitibus secundum legem Alemannorum obedire tenerentur. Deinde, ut idem auctor prosequitur, firmam pacem tam duces quam comites, tam majores quam minores, se observaturos a septimo Kalendas Decembris usque in Pascha, et a Pascha in duos annos juraverunt. Ut vero omnis infringendae illius concordiae timor a fidelium mentibus auferretur, principes, qui conventui illi interfuerant, ad propria reversi, pacem hanc omnibus [Col. 0109D] quique sub sua potestate constitutis viritim jurare fecerunt.



CXXX. Monasteria in Alemannia condita.

Nonnulla etiam his temporibus de novo excitata sunt in his regionibus monasteria, quae, uti Bertoldus refert, a Gebehardo apostolicae sedis legato dedicata fuerunt. Primum in Silva Nigra a fundamentis crexit ejusdem antistitis frater dux Bertholdus, quod abbatiali dignitate auctum, et sub speciali apostolicae sedis tuitione constitutum dedicavit ipse Gebehardus hoc anno, die prima Augusti. Mense sequenti idem episcopus alterum consecravit in honorem sancti Martini, quod Hartmannus comes et frater ejus Odo in proprio allodio condiderant, eo ipso [Col. 0110A] loco, quo Danubius et Haris amnes in unum conveniunt. Quo item tempore tertium haud procul a praecedenti dissitum sub sancti Georgii nomine ab eodem pontifice consecratum est, in quo sicut et in praecedenti Otto Sancti Blasii abbas regularem disciplinam instituit. Praeter ea Sigefridus Scaphusae abbas, veritus ne propter schismaticorum infestationes loco cedere cogeretur, impetravit hoc anno a Richardo Massiliensi Sancti Victoris abbate cellam Nobiliacum dictam, ubi cum suis, si aliquando instaret monasterii sui deserendi necessitas, perfugii locum haberet. Et idcirco hanc domum omnibus ad regularem disciplinam observandam necessariis instruxit.



CXXXI. Concilium Remis de restaurando Atrebatensi.
[Col. 0110B]

In Galliis Atrebatenses accepta ab Urbano pontifice, uti anno superiore diximus, eligendi proprii episcopi facultate, ad Raynaldum provinciae metropolitanum scripsere, ut aliquem clericum discretum et nobilem, seu abbatem e suo latere Atrebatum mittat, qui electioni celebrandae pro se vicarius intersit. At ille rescripsit se Cameracensibus, qui hanc electionem impedire conabantur, ad Dominicam Oculi mei semper, id est tertiam Quadragesimae, quae hoc anno in diem 20 Martii incidebat, diem dixisse, ut in concilio totius provinciae, quod eo tempore Remis celebrandum indixerat, intercessionis suae rationes proferrent. Adeoque hac etiam occasione Atrebatenses monet ut et ipsi quoque ad dictam diem adsint, [Col. 0110C] causam suam coram concilii Patribus adversus Cameracensium conatus propugnaturi. Adfuerunt itaque die condicto utriusque Ecclesiae legati. Primum Atrebatenses laudatis antiquis Galliae provinciarum notitiis, prolatisque multis veterum testimoniis, potissimum ex Vita et testamento sancti Remigii desumptis, asseruerunt suam urbem, unam olim e nobilioribus Belgicae secundae civitatibus, proprium episcopum quondam habuisse atque adeo juxta pontificum et conciliorum decreta, hoc jus, ei jam in pristinum splendorem revocatae, debere restitui, maxime quod id ipsum Urbanus pontifex datis litteris fieri decrevisset. Nihil ad ea respondentibus Cameracensibus legatis, nec quidquam in suae causae patrocinium proferentibus, archiepiscopus dixit eam reipsa [Col. 0110D] Atrebatensis episcopatus restitutionem a pontifice fuisse imperatam. Statimque litteras Urbani tum ad se, tum ad Atrebatenses ea de causa scriptas proferri jussit in medium, quae omnia ita esse Burchardus Sancti Basoli abbas et Dudo capellanus, recens e curia Romana reversi, palam testati sunt. Deinde archiepiscopus, rogatis episcoporum et aliorum, qui ibi praesentes aderant, consiliis, quamvis illi inducias postularent, Atrebatensium votis assensum praebere paratus erat, cum Cameracenses, desperata causa, ad apostolicam sedem appellarunt. Hanc appellationem statim, annuente universo concilio, admisit archiepiscopus, ac utrique parti diem dixit, ad diem Dominicam ante Ascensionem, aut certe ad sequentem [Col. 0111A] hebdomadam, qua coram pontifice Romano, cui ea de re litteras scripturus esset, causam suam propugnarent, atque ita concilium solutum est.



CXXXII. Res coram pontifice agitur episc.

Post dies paucos Joannes et Drogo ab Atrebatensibus ad suam eorum causam coram pontifice agendam electi Romam proficiscuntur, quos Urbanus benigne exceptos, exspectatis frustra Cameracensium legatis, post elapsum a concilio Remensi praefinitum tempus, ad Raynaldum archiepiscopum remisit, cum litteris, quibus ei praecipiebat ut electum ab Atrebatensibus episcopum consecraret; aut certe si id nollet, ipsum ad apostolicam sedem transmitteret, a se, salvo Remensis Ecclesiae jure, consecrandum. Hae litterae, sicut et aliae, quas eadem occasione pontifex [Col. 0111B] ad Atrebatenses scripsit, nullas habent chronicas notas; at ex rebus gestis facile colligitur, utrasque una aut altera die post Dominicam infra octavam Ascensionis, id est ultima aut penultima mensis Maii datas fuisse. Legati itaque in Gallias reversi, Remos statim adierunt pontificis litteras ad archiepiscopum delaturi, quibus ille acceptis, legatis ipsis consuluit ut, nulla interposita mora, Atrebatum reversi electionem urgerent; sed litteras, quas illi ab eo efflagitabant, ad clerum et populum Atrebatensem, veritus procul dubio ne hoc facto Cameracensium animos in se commoveret, scribere recusavit, ea specie quod necessarium non esset, nec idoneum, ut litteris papae electionem novi episcopi jam semel et iterum praecipientibus, suas quoque, quod tamen praeceperat [Col. 0111C] pontifex, epistolas adjungeret.



CXXXIII. Lambertus eligitur. Archiepiscopus Remensis differt consecrationem.

Solis itaque Urbani litteris contenti legati Atrebatum redierunt, statimque indicta est electionis faciendae dies ad VI Idus Julii, quae Dominica erat. Ad quam non modo Atrebatensis, sed etiam vicinarum aliquot Ecclesiarum clerici, atque inter alios Insulensis Ecclesiae collegiatae canonici, vel ob majorem solemnitatem, vel ob antiquam consuetudinem, aut inter utrosque societatem convocati sunt. Convenit ea die in majorem Sanctae Mariae ecclesiam infinita propemodum clericorum et laicorum multitudo, ibique celebratis missarum solemniis, ac praemissa sancti Spiritus invocatione, publice e pulpito lectae [Col. 0111D] sunt Urbani pontificis litterae de restituenda Atrebatensis Ecclesiae dignitate, et electione episcopi facienda. Cumque a Gualberto praeposito, Guiberto decano caeterisque omnibus canonicis in capitulo uno consensu Lambertus Insulensis Ecclesiae cantor in episcopum designatus fuisset, statim in conspectu totius ecclesiae manifestatus est, ac sic a clero electus et tertio acclamatus ac laudatus a populo, licet invitus eligitur, capitur, et in sede pontificali inthronizatur. Ipso vero, cum aliis Insulanae Ecclesiae canonicis, qui tantum virum sibi eripi aegre ferebant, reclamante, publice lecta est Urbani sententia ex prima ejus epistola, quae sic habet: Ei vero, qui canonico consensu cleri et populi electus fuerit, apostolica auctoritate [Col. 0112A] interdicimus, ne impositam sibi electionem dissimulatione aliqua hujus novae ordinationis subterfugiat: ac sic omnes electioni factae acquieverunt.

Scriptum statim est ad Raynaldum metropolitanum, ut diem qua esset novi episcopi facienda consecratio indicaret; at ille, nulla die statuta, respondit se rem cum caeteris comprovincialibus communicaturum in magno episcoporum et clericorum conventu, quem in festo sanctae Mariae, mediante Augusto, Remis haberet. Verum cum die indicto Atrebatensium legati comparuissent ea de re rogaturi, inducias iterum postulavit archiepiscopus ad festum omnium Sanctorum. Tot cunctationum pertaesi Atrebatenses, legatos jam tertia vice Romam mittunt ad [Col. 0112B] Urbanum, Odonem scilicet cantorem, et Joannem diaconum, qui pontifici rerum omnium rationem redderent, ejusque opem iterum implorarent adversus archiepiscopum, qui ejusmodi tergiversationibus mandata apostolica velle eludere videbatur. Litterae quas ea occasione Atrebatenses ad pontificem scripserunt, dabuntur suo tempore, sicut et illae quas ipse pontifex, exceptis benigne, ut solebat, Atrebatensium legatis, ad Raynaldum ea de re scripsit, quibus illi praecipiebat ut infra triginta dierum spatium, postquam suas ipsius litteras receperit, aut Lambertum ipse consecraret, aut certe eum Romam transmitteret in Romana curia consecrandum. Eadem ferme repetit in alia epistola, quam eadem occasione ipsi Lamberto electo conscripsit, quae cum [Col. 0112C] V Idus Octobris data dicatur, inde colligimus praecedentem, quae nullam praefert notam, initio quoque Octobris scriptam fuisse.

Archiepiscopus itaque, receptis circa Novembris medium Urbani litteris, Lamberto electo Atrebatensi scripsit, ut ad se legatum aliquem infra octavas sancti Andreae mitteret, per quem quid de illius consecratione cum aliis provinciae suae suffraganeis statuerit ei renuntiaturus esset. Et quidem assignato tempore adfuerunt legati Atrebatensium, sed neque tunc certum responsum ab archiepiscopo habere potuerunt. Quare Atrebatenses, tot morarum impatientes, electum ipsum Remos tandem mittendum esse censuerunt ad archiepiscopum, ut eum aut ipse praefixo per ipsum pontificem tempore consecraret, [Col. 0112D] ut jam saepius ab eo efflagitaverant, aut certe cum litteris commendatitiis Romam juxta apostolicum mandatum mitteret, ubi ab ipso pontifice consecraretur. Lambertus itaque Remos profectus, ibi die Dominica, quae XV seu potius XV Kalendas Decembris erat, et ultimus praefiniti a pontifice Romano ad ejus consecrationem temporis terminus, suo Atrebatensis cleri ac populi nomine litteras archiepiscopo praesentavit, quibus illum, ut tandem huic negotio alterutro modo, ut pontifex statuerat, finem imponeret: »Vestrae, inquiunt in hoc supplici libello Atrebatenses, excellentiae dignitati multiplices referimus gratias, quia hactenus gratanter nobis, ut pius pater juvamen exhibuistis . . . . sed paternitatem [Col. 0113A] vestram miramur plurimum in calce nostri negotii infrigidatam existere, cum infra terminum ab apostolico vestrae magnificentiae electi nostri consecrationis injunctum, nec solemniter litteris vestris, ut arbitrabamur, ad consecrationem electum nostrum vocastis; nec diem certum infra terminum designastis. Nunc autem cum consecratio deinceps infra triennalem metam nequit fieri, saltem litteras vestrae auctoritatis quae apostolico deferantur, ut ipse jussit, pro consecratione nostri electi nobis dare velitis plurima pace precamur.« Cum itaque nullus superesset subterfugiendi locus, Raynaldus, Lamberto electo, Romam adeundi potestatem fecit, datis ei ad Urbanum litteris, quibus ille acceptis, in ipso Natalis Christi pervigilio Remis egressus est; [Col. 0113B] ac post varia pericula et itineris difficultates, anni sequentis initio, ut ibi dicemus, Romam pervenit. Litterae quas Raynaldus ad Lambertum scripserat, et illae quas tandem hac occasione ad Urbanum deferendas, tum idem archiepiscopus, cum Atrebatensis Ecclesia scripsere, in pontificiarum epistolarum collectione referentur, post eas quas Urbanus ipse, ut mox dicebamus, utrisque paulo ante conscripserat. Ex his porro quas ultimo loco ad Urbanum Raynaldus per Atrebatensem electum scripsit, sicut et ex responsione pontificis, intelligimus quo consilio is antistes novi episcopi consecrationem tam diu distulerat, quaeve causa fuerit tot ejus tergiversationum: quod scilicet vereretur, ne, si Atrebatensis episcopatus restitutioni facilem praebuisset assensum, [Col. 0113C] inde ansam arriperent Cameracenses, qui Henrico imperatori schismatico parebant, a sua et Ecclesiae Remensis obedientia discedere: quare maluit eam ordinationem a pontifice quam a se ipso celebrari, ut nulla querelarum occasio adversus se aut Ecclesiam suam Cameracensibus praeberetur. Huc spectant aliae peculiares ejus litterae ad pontificem, de rebus Cameracensibus, ad quas Urbanus, ut dicemus num. 145, respondit.



CXXXIV. Gervinus in episcopio Ambianensi firmatus.

Jam supra, § 104, egimus de Gervino episcopo Ambianensi, qui ab Urbano insuper habitis ejus aemulorum accusationibus, in throno Ambianensi confirmatus fuit. At postea a suis iterum exagitatus pontificem rursus adire coactus est, a quo, etiam [Col. 0113D] hac vice benigne exceptus, secundas litteras obtinuit, clero et populo Ambianensi, uti primae erant, inscriptas, quibus praecipit ut illum a Simonia purgatum pro vero et legitimo pastore Ambianenses haberent. Datae sunt XV Kalendas Augusti, hoc anno, si bene conjicio, quare eas a cl. viro Stephano Baluzio acceptas referet pontificiarum epistolarum collector.



CXXXV. Dolensis episcopus paltium impetrat.

Circa ejusdem anni, uti videtur, medium accessit ad Urbanum Rollandus Dolensis in minori Britannia antistes, pontificis opem adversus Dolensem principem, qui ejus Ecclesiae bona invaserat, imploraturus; tum etiam, ut pallium, quod nonnulli ex suis [Col. 0114A] praedecessoribus jam habuerant, ab eo impetrare. Apostolicae sedis protectionem adversus bonorum Ecclesiae invasores ultro concessit Urbanus, datis ea de re litteris ad principem et populum Dolensis urbis; at in concedendo pallii usu, quod maxime efflagitabat Rollandus, qui se, ut sui ab annis plus quam ducentis praedecessores, archiepiscopum nuncupabat, se difficiliorem exhibuit: verebatur enim aequus pontifex, ne id faciendo, jura Turonensis Ecclesiae, quam unicam provinciae Lugdunensis tertiae veram et antiquam esse metropolim sciebat, convelleret: nec quidquam impetrare potuit Rollandus, donec, prolatis Gregorii VII litteris, probavisset usum pallii ac provisionem archiepiscopalis juris in Britannia minori Ireno praedecessori suo [Col. 0114B] fuisse concessam. Sed quia exempla tantummodo harum litterarum proferebat, ab eo Urbanus exegit ut sacramento praestito juraret nihil amplius aut minus in Gregorii autographis litteris quam quod ipse protestabatur continere. Quo facto pontifex ei, salvo metropolis Turonensis jure, pallii honorem ac archiepiscopales honores, sicut Gregorius pontifex Ireno fecerat, indulsit, datis ea de re litteris, quas, licet nullam habeant chronicam notam, ex iis tamen, quae anno sequenti de eadem controversia datae sunt, certum est ad hunc annum revocari debere.



CXXXVI. Radulfus episcopus Turonem contra Dolenses. Pallium obtinet.

[Col. 0114C] Adhuc in pontificis comitatu erat Rollandus, cum Radulfus Turonum archiepiscopus, contra eum intercessurus Beneventum advenit, ubi tunc pontifex versabatur. Multa ibi adversus Dolenses protulit coram pontifice Radulfus, ut Ecclesiae suae jura in Dolensem et alias Britanniae Ecclesias stabiliret, quibus cum Rollandus nihil aliud responderet quam se non agendum venisse, quamvis paratus esset cum episcopis provinciae suae congruo tempore respondere, Urbanus ex partium consensu tempus utrisque constituit ad medium Quadragesimae sequentis, quo res finiretur. Haec fuse refert ipse pontifex in sententia quam adversus Dolenses anno sequenti, ut ibi dicemus, tulit.

Eo in itinere Radulfo contigit, quod de eo legitur in Gestis episcoporum Turonensium et abbatum [Col. 0114D] Majoris-Monasterii. Narrat horum Gestorum auctor Radulfus ab Urbano pallium quod enixe postulabat, nunquam impetrare potuisse, qum prius ab infestatione Majoris Monasterii se cessaturum, privilegio ejusdem loci consensurum, et pontifici prorsus obediturum spopondisset. Quod cum coram ejusdem monasterii aliquot monachis, qui ibidem aderant, praestitisset, pallii honor a pontifice donatus est. Haud tamen stetit promissis suis, nec destitit monachos Majoris-Monasterii persequi, ut suis locis dicemus.



CXXXVII. Pausensis monasterii dedicatio.

Ughellus tomo VII Italiae sacrae, in catalogo archiepiscoporum Acheruntinorum ad hunc annum [Col. 0115A] profert vetus, ut ipse putat, instrumentum de dedicatione ecclesiae monasterii Sanctae Mariae de Pauso, vulgariter nuncupati Deventuum, quem locum ipse pontifex, si huic instrumento aliqua sit fides, paulo ante consecraverat, magnisque indulgentiis cumulaverat, atque haec omnia confirmata fuisse dicuntur bulla pontificia, hoc anno XVIII Kal. Octobris apud Salernum data. Sed haec, ut jam diximus ad annum 1088, nullius sunt auctoritatis, quae ob id solum hic memoramus ut nulli fucum faciant.



CXXXVIII. Urbanus collectas fieri rogat Concilium Burdigalense.

Circa haec tempora cum recuperandae Romanae urbis spes aliqua affulgeret, quod sanguinis effusione nunquam fieri voluerat mansuetissimus pontifex, [Col. 0115B] pecunia et muneribus id se assequi posse in animum induxit. Quare scriptis in varias provincias litteris episcopos et abbates invitavit, ut Romanae Ecclesiae suis bonis ea occasione suppetias aliquas ferre non abnuerent. Binas ea de re epistolas habemus, quarum prior die IV Nonas Novembris et quidem hoc anno, ut probat rerum series, data est episcopis et abbatibus per Aquitaniam, Guasconiam et inferiorem Burgundiam constitutis; altera vero Raynaldo abbati Sancti Cypriani prope Pictavos, quem pontifex ad ejusmodi pecunias colligendas cum Gervasio Sancti Savini abbate destinaverat. Forte hujus collectionis occasione habitum est concilium Burdigalae ab Amato, ejusdem urbis archiepiscopo et apostolicae sedis legato, convocatum, de [Col. 0115C] quo in Chronico Malleacensi leguntur haec verba: Anno 1093 . . . concilium Burdigale fuit. Plura de eo concilio habentur, in Chartario Sancti Petri de Regula, in quo exhibetur instrumentum restitutionis coenobii Sancti Caprasii Pontonis monasterio Floriacensi, a quo Regulense pendet, in hoc concilio factae per Bernardum episcopum Aquensem, agente Osgerio priore. Complures episcopos et abbates huic concilio interfuisse ex hac charta discimus; huic quippe subscripsere Amatus archiepiscopus Burdigalae et sedis apostolicae vicarius, Willelmus Bernardi Auxiensis; episcopi, Simon Agenni, Reynaldus Petragoricae, Ademarus Egolismae, Hodo Bigorrae, Berandus Convenarum, Petrus Adurae, Stephanus Vasatum et Bernardus Aquensis. Quid [Col. 0115D] vero ex his collectis profecerit Urbanus, non tradunt auctores, nisi huc referatur, quod sub finem hujus anni Romam ingressus est, ut mox dicturi sumus; et quod Goffridus, hoc ipso anno institutus abbas Vindocini, qui quatriduana febre detentus nondum accedere ad pontificem potuerat, ut ex ejus epistola 1, lib. I ad ipsum Urbanum data patet, his litteris, ut videtur excitatus sub hujus anni finem aut initio sequentis cum magna pecuniae summa Romam advenerit, pontifici, ut dicemus anno sequenti, magno adjumento futurus.



CXXXIX. Privilegia pro monasteriis novo Pictaviensi, S. Quintiniano Bellovacensi, Burguliensi et Ecclesia Syracusana.

Nonnulla privilegia hoc anno labente diversis Ecclesiis [Col. 0116A] concessit Urbanus. Unum ex his est pro monasterio novo Pictaviensi, quo privilegium eidem loco a Gregorio VII, indultum confirmatur simul cum ecclesia Sancti Nicolai, quae, pulsis exinde canonicis male viventibus, in concilio provinciali eidem monasterio fuerat attributa. Haec bulla ex archivo ejusdem loci descripta, data est die XVI Kalendarum Novembrium, Ceperani, qui locus est in latio dioecoesis Verulanae ad Lyrim fluvium. Ceperano digressus pontifex Anagniam venit, ubi eum aliquod tempus egisse ex variis diplomatibus colligimus. Primum ex his datum est in gratiam canonicorum regularium Sancti Quintini prope Bellovacum, die III Idus Novembris; alterum die 20 ejusdem mensis pro monasterio Burguliensi dioecesis [Col. 0116B] Andegavensis, cui loco tunc praeerat celebris Baldricus, postea Dolensis antistes; tertium Rogerio Syracusanae Ecclesiae in Sicilia episcopo inscriptum, cui a se recens consecrato Urbanus omnia omnino confirmat quae Rogerius comes Ecclesiae Syracusanae contulerat. Error irrepsit apud Rocchum Pyrrhum in Sicilia sacra, ubi haec bulla data dicitur indictione XV; nam caeterae notae chronicae praesenti anno, quem diserte reipsa indicat, omnino conveniunt. Et quidem Rogerius tunc in conquestu Siciliae episcopales ecclesias ordinavit, ut ille ipsemet testatur in duabus chartis ejusdem anni, ab eodem Roccho Pyrro relatis, quarum una pro Ecclesia Agrigentina, altera pro Ecclesia Mazariensi, mense Octobri data fuit.



CXL. Christiani in Hispania praevalent. Rescriptum pro Sancto Saturnino.
[Col. 0116C]

Quod Rogerius in Sicilia, hoc ipsum varii principes Christiani apud Hispanias in catholicae religionis augmentum praestabant, eo scilicet intenti ut, Mauris pulsis, simul cum regno terreno etiam Christi imperium in his regionibus redintegraretur. Testis est ejus rei locuples, Bertoldus ad hunc annum, qui scribit Aldefonsum, regem Castellae et legionis, quem ille auctor Cluniacensis abbatis obedientiarium appellat, paganis saepe prostratis et fugatis, multas ecclesias, quae ab illis barbaris destructae fuerant, his temporibus reparasse. Haud minori animo agebat in Mauros Sancius Aragonensium [Col. 0116D] rex, quem Urbanus in rescripto ad abbatem Sancti Joannis de Penna, charissimum amicum suum appellat. Quo autem tempore datum fuerit hoc rescriptum haud liquet; at cum anno sequenti Sancius rex, quem Urbanus in eo scripto salvere jubet, initio mensis Junii occubuerit in Oscae urbis obsidione, vix ultra praesentem annum potest differri. In eo abbatem Pinnensem reprehendit pontifex, quod decimas ecclesiae Sancti Saturnini Tolosani canonicis debitas invasisset.



CXLI. Decretalis ad Dominicum patriarcham Gradensem. Privilegium Lirinense.

Haud dissimili ratione ad hunc quoque annum revocari potest decretalis Urbani epistola ad Domini cum Gradensem patriarcham, de excludendis a suorum [Col. 0117A] graduum dignitate subdiaconis si continentes esse nolunt. Ejus epistolae fragmentum Gratianus retulit in decreto dist. 32, cap. II, Erubescant. Dominicum autem, cui inscribitur haec epistola, sub hujus anni finem, aut initio sequentis obiisse colligimus ex eo quod, teste Ughello in Italia sacra, Joannes et Petrus, unus post alterum ei anno 1094 in Gradensi Ecclesia successerint. Denique ad hunc annum referimus privilegium monasterii Lirinensis Aldeberto abbati inscriptum, quod, etsi in vulgatis exemplis nullam chronologiae notam praeferat, a Barrali tamen, qui vetera ejus monasterii instrumenta conspexerat, hoc anno consignetur in chronologia Lirinensi. Ad eumdem annum, si bene conjicio, revocari debet bulla pro parthenone Sanctae Mariae [Col. 0117B] in Campo Martio ordinis Benedictini Romae, qua Urbanus duos abbates Romanos et unum Ariminensem conservatores ejus loci possessionum designat, ut habet Chronicum ejus loci apud Martinellum. Data dicitur apud sanctum Petrum 28 Novembris, anno VI pontificatus Urbani, quem male interpretatur annum 1094 Hiacynthus de Nobili Chronici auctor. Id tamen incommodi est, quod ex bulla pro Ecclesia Syracusana superius laudata Urbanus Kalendis ipsis Decembris adhuc Anagniae versabatur.



CXLII. Anselmi archiepiscopi Mediolanensis mors. Arnolfus ei succedit.

Amisit sub hujus anni finem Urbanus papa strenuissimum [Col. 0117C] partium suarum propugnatorem, Anselmum Mediolanensem archiepiscopum, a quo, ut diximus, Conradus ante aliquot menses regni Langobardiae corona insignitus fuerat. Ejus mortis annum indicat Bertoldus, diem vero discimus ex veteri catalogo archiepiscoporum Mediolanensium, quem noster Mabillonius tomo I Musaei Italici vulgavit, ubi Anselmus sedisse dicitur annos VII, menses V et dies IV, ac obiisse pridie Nonas Decembris, sepultus in basilica apostolorum. Substitutus est ei Arnulfus seu Arnolfus, quem Bertoldus Arnoldum de Porta argentea nuncupat. Plura de his habent Puricellus, Sigonius in Historia regni Italici, et Papebrochius in catalogo Mediolanensium episcoporum tomo VII Maii Bollandiani, quae ad nostrum [Col. 0117D] institutum non attinent. Arnulfus nonnullis fortasse videbitur, ut quidem plerique censent, is ipse fuisse Mediolani archiepiscopus, qui, ut in Urbani Vita legitur, ab uno tantum episcopo catholico ordinatus fuit, multis aliis praesentibus quidem et assentientibus, sed manum, quod schismatici essent, non imponentibus: quique investituram ab Henrico recepisse dicitur, ob idque a legato apostolico exauctoratus in monasterium secessisse, ibique perseverasse, usque dum ab Urbano Ecclesiae suae restitutus ac pallio donatus fuerit; sed hoc melius Anselmo ejus praedecessori conveniunt: nam constat Anselmum ab Henrico huic sedi impositum fuisse; quamvis postea, ut diximus, ad annum 1088 ad Urbani partes accesserit. Et quidem Arnulfus, ut [Col. 0118A] ex Bertoldo auctore aequali et accurato constat, non ab uno, quanquam id post unum annum integrum a sua electione factum fuerit, sed a tribus episcopis catholicis, quorum nomina idem auctor recenset, consecratus fuit, ut suo loco dicemus. Haec occasione obitus Anselmi.



CXLIII. Anselmus fit episcopus Cantuariae. Cum rege dissidet.

Jacturam, quam morte Anselmi Mediolanensis perpessa est Ecclesia Romana, egregie resarcivit alterius Anselmi in Cantuariensem archiepiscopum ordinatio, quae hac ipsa die celebrata est, id est II Nonas Decembris, qua Mediolanensis Anselmus e vivis excessit. Hanc tamen graves dissensiones subsecutae sunt inter ipsum sanctum virum et [Col. 0118B] Henricum regem obortae, quae diu multumque Anglicanam Ecclesiam afflixerunt. Remanserat Ecclesia Cantuariensis episcopo orbata post Lanfranci mortem toto quadriennio, cum pridie Nonas Martii hujus anni, Dominica prima Quadragesimae, electus est in ejus locum, summo totius regni ac ipsius regis applausu Anselmus, tunc Beccensis abbas, qui ob quaedam monasterii sui negotia forte in Angliam transmiserat, nihil tale cogitans. Omnem lapidem movit vir sanctus, ut a se tantum onus amoliretur, ad quod se minus aptum esse sincero animo reputabat. Visa est ei opportuna declinandae hujus dignitatis occasio, schisma quod tunc Ecclesiam Romanam afflictabat. Quippe cum nondum in Anglia, [Col. 0118C] sic rege volente, quis pro vero pontifice esset habendus, declaratum fuisset, ipse palam denuntiavit se semper, quocunque modo res verteret, Urbano, sicuti usque nunc fecerat, obediturum. Idque contestatus est, quod revera sic in animo haberet, tum quia ex declaratione sperabat se ab Anglis rejectum iri. At nihil omnino profecit. Illi enim constanter in proposito perseverarunt. Quod ipse testatur in epistola 24, libri III, sic ad Hugonem Lugdunensem scribens: Antequam praeberem assensum, palam dixi me favere domino papae Urbano et Guiberto adversari. Et feci et dixi per sex menses quod potui sine peccato, ut dimitterer. Illustre paulo post et publicum suae erga Urbanum pontificem reverentiae et obsequii argumentum praebuit, [Col. 0118D] cum ei librum de fide, seu Incarnatione Verbi, quod contra Roscelinum haereticum conscripserat, nuncupavit eo pacto, ut ipsum ejus censurae committeret. Non abs re erit huc proferre ipsa Anselmi verba quibus hunc ei librum rescripsit. »Domino et Patri universae Ecclesiae in terra peregrinantis summo pontifici Urbano frater Anselmus, vita peccator, habitu monachus, sive jubente, sive permittente Deo, Cantuariae metropolis vocatus episcopus, debitam subjectionem cum humili servitio et devotis orationibus. Tum librum suum pontificis judicio committit his verbis: Quoniam, inquit, divina providentia vestram elegit sanctitatem, cui vitam et fidem Christianam custodiendam, et Ecclesiam suam regendam committeret, ad nullum alium rectius [Col. 0119A] refertur, si quid contra catholicam fidem oritur in Ecclesia, ut ejus auctoritate corrigatur. Opus vero suum esic ei xaminandum proponit, ut si quid in eo corrigendum est, ejus censura castigetur, et quod regulam veritatis tenet, ejus auctoritate roboretur.«

Cum itaque nihil Anglos ab efflagitando in archiepiscopum Anselmo revocare posset, accedente archiepiscopi sui, id est Rothomagensis, in cujus dioecesi Beccum situm est, auctoritate, omniumque bonorum consilio, Cantuariae tandem consecratus est pridie Nonas Decembris anno 1093, ac paulo post Christi Natalium festivitatem solemniter simul cum rege celebravit. Mirum quidem est eum ab Anglicanis episcopis, qui adhuc ancipites erant an [Col. 0119B] Urbano papae, aut Wiberto ejus aemulo obedire deberent, ordinatum fuisse, cum ipse palam protestaretur se ab Urbani obedientia, ut mox dicebamus, nunquam recessurum. Sed nemo tamen, nec ipse pontifex, id aut Anselmo, aut Anglicanis episcopis vitio vertit. Unde cum postea Walterus illud ipsum Anselmo exprobasset, ille hoc potissimum argumento se defendit, quod id sciens pontifex non solum non improbaverit factum, sed etiam ei postea pallium absque ulla difficultate concesserit. Haec fuere pontificatus Anselmi lata initia, sed quam brevi in amaritudines conversa fuere! Quippe cum Anselmus regi mille libras denariorum, ut Eadmerus refert, pro agendis munificentiae suae gratiis dare renuisset, in illius indignationem incurrit. Prima [Col. 0119C] haec Willelmum regem inter et sanctum antistitem dissidiorum germina, paulo post multum excrevere, cum eidem regi in transmarinam expeditionem processuro sanctus antistes monita salutis dare voluisset. Haec anno 1093 et initio sequentis acta fuere; quid inde post regis in Angliam reditum consecutum fuerit, dicemus ad annum 1095.



CXLIV. Urbanus Romae degit.

Romam sub hujus anni finem reversus Urbanus, ibi Nativitatem Domini, deficiente in dies Guiberti factione, solemniter celebravit, ut habet Bertoldus initio anni 1094; solet quippe hic auctor annos a Christi Natalibus exordiri. At Guibertus simul cum Henrico imperatore tunc Veronae versabatur, [Col. 0119D] ita animo fractus, ut eodem Bertoldo teste, papatum se libenter dimissurum simulaverit, si alio modo pax in Ecclesia recuperari non potuerit. Multos tamen adhuc habebat Romae homines suae parti addictos, qui servientes tempori, occasionem latenter exspectabant, ad novos motus ciendos. At haec dissimulabat Urbanus, quod absque militari expeditione abigi ab urbe non potuissent. Nihil quippe, ut jam saepe cum Bertoldo, qui et illud singulis ferme annis repetit, diximus, adeo aversabatur mansuetissimus pontifex, quam ut armis decertaretur, et suam auctoritatem sanguinis effusione ampliaret, quare, uti idem auctor prosequitur, cum absque militari manu adversarios suos non facile potuerit expellere, maluit [Col. 0120A] eorum injustitiam ad tempus tolerare, quam Romanos cives armata manu inquietare.



CXLV. Guibertinorum insidiae.

Mirum est tantam pontificis lenitatem Guibertinorum animos non emolliisse. Quin econtrario cum ipse prope sanctam Mariam-Novam in quadam firmissima munitione moraretur, illi vero, turrim Crescentii seu Adriani molem, id est castrum Sancti Angeli, adhuc occuparent, pyratarum more omnem viatoribus per Tiberis pontem ad pontificem accedere volentibus aditum intercludebant; adeo ut, si qui forte in manus eorum inciderent, captivi ab eis more plusquam barbaro detinerentur, et pessime haberentur. Id contigit abbati cellae Sancti Petri in Alemannia, quam Gebehardus Constantiae episcopus, et dux Bertoldus [Col. 0120B] ejus frater Urbano legatum miserant. Hinc Egino, qui postea abbas Sanctae Afrae Augustensis fuit, laudatur ab Udalscalco, ejus Gestorum scriptore, quod ab eodem Gebehardo non semel ad Urbanum missus, deposita veste monastica, saeculari habitu indutus, sub ea specie Guibertinorum diligentiam fallens ad pontificem accesserit. Eodem modo Goffridus Vindocini abbas libro I, epist. 8, ait famulum famulorum suorum se fecisse, ne ab Urbani hostibus agnosceretur.



CXLVI. Atrebatensis et Cameracensis Ecclesiae divisio firmata.

Haec initio anni 1094 Romae agebantur, ubi Urbanus cum audisset Lambertum Atrebatensem electum e Gallia in Urbem advenire, ut ibi consecraretur, quod [Col. 0120C] ut jam diximus, veritus esset Raynoldus, ne si ipse ei imposuisset manus, Cameracenses a Remensis Ecclesiae obedientia recederent, ad eumdem archiepiscopum scripsit, pollicitus ei apostolicam tuitionem adversus quemcunque, qui Cameraci episcopum praeter Remensem metropolitanum ordinare aggrederetur. Post haec eidem archiepiscopo injungit, ut tam Atrebatensi quam Cameracensi Ecclesiae, unicuique suum proprium episcopum incardinare non differat, nisi forte Cameracenses vellent Romam venire ad proximam sequentem Quadragesimam, causam suam praesente Lamberto Atrebatensi electo acturi. Denique Manassis archidiaconi Remensis in episcopum Cameracensem electionem, quam a Cameracensibus generali omnium consensu factam fuisse ipsi scripserat [Col. 0120D] Raynaldus, confirmavit eo pacto, ut Cameracenses Atrebatensis Ecclesiae restitutionem non turbarent, quamvis ad id sese temerario sacramento obligassent. Haec omnia habentur in Urbani epistola ad ipsum Raynoldum, qui ei de iis rebus seorsim, ut jam diximus, scripserat, quam pontificis responsionem, et si nullam habeat temporis notam, huc tamen referri debere, ea quae complectitur satis indicant. Et quidem anno sequenti, rejecto Gualcherio, Manassis electio confirmata fuit in Claromontano concilio, ut suo loco dicemus.



CXLVII. Lambertus electus Atrebatensis Romam advenit. Ab Urbano consecratur ac privilegium obtinet. Variae ea de re litterae.

Interim Lambertus post multa viarum et hiemis [Col. 0121A] discrimina, quae fuse in ejus libello apud Locrium et Baluzium tomo V Miscellan. describuntur, Romam advenit ad porticum Sancti Petri, feria sexta ante Dominicam Esto mihi in Deum protectorem, inquit ejus Gestorum scriptor, id est die 17 Februarii, biduo ante Dominicam Quinquagesimae, quae eo anno in diem 29 ejusdem mensis incidebat. Cum vero ob Guibertinorum insidias difficilis esset ad pontificem, qui tunc apud sanctam Mariam-Novam commorabatur, aditus, summo mane sequentis diei Lambertus, relictis ad Sanctum Petrum sociis, solus ad Urbanum accedit, »cui se prosternens cum lacrymis petiit ab electione absolvi, imparem se esse asseverans ad tam importabile onus, tum pro Henrici infestatione, ad quem Cameracus pertinebat, tum pro [Col. 0121B] infestatione Cameracensium clericorum et laicorum divitum, etc., ac denique pro ipsius Atrebatensis Ecclesiae paupertate et nimia vastatione. Sed beatissimus papa (ut auctor ille prosequitur), facta absolutione, et data benedictione, sicut mos est apostolicae sedis, suscepit eum in osculo sancto, et floccipendens haec omnia, dixit ei: Frater, non sunt condignae passiones hujus temporis ad futuram gloriam quae revelabitur in nobis, et caetera verba consolatoria, quae, inquit ille, ad plenum memoriae non occurrunt.« Tum ab eo sciscitatus pontifex ubi ejus essent socii, Daiberto Pisano archiepiscopo demandavit, ut simul cum Petro Leonis curam haberet Lamberti socios ad se e porticu Sancti Petri, ubi remanserant, adduci in praeparatum hospitium, quod [Col. 0121C] statim factum fuit. Ac deinceps Lambertus, aliique qui cum eo advenerant liberum habuere ad pontificem accessum.

Exspectatum est ad aliquod tempus, si forte Cameracenses advenirent causam suam defensuri; sed tandem cum jamdudum terminus praefixus ad causam dicendam transactus fuisset, Urbanus accepto episcoporum et cardinalium suorum et Romanorum consilio. . . omnem Ecclesiae Atrebatensis actionem fecit recitari, diemque statuit quo Lambertus in episcopum Atrebatensem ordinaretur. Haec fuit Dominica Quadragesimae, quae, post exspectatos frustra per integrum mensem Cameracensium legatos, ut ipse pontifex in bulla sua declaravit, Lambertus in episcopum Atrebatensem ab ipso Urbano consecratus [Col. 0121D] est. Ejus ordinationis circumstantias refert jam laudatus auctor Gestorum Lamberti his verbis: Ille, Lambertus, inquit: tandem requiescens ordinatur Romae apud Sanctam Mariam-Novam a domno apostolico Urbano anno Dei Christi 1093, anni initium a Paschate repetit, nam et characteres omnes chronologici ab eo prolati, quod et ipsa rerum series necessario exigit, annum 1094 designant, XIV Kalendas Aprilis, quae tunc Dominica Laetare Jerusalem habebatur, id est quarta Dominica Quadragesimae, die vero 19 mensis Martii, sub testimonio venerabilium episcoporum Joannis Tusculani, Humbaldi Sabinensis, Joannis Portuensis, Brunonis Signensis, domni quoque Daiberti Pisanorum archiepiscopi, et [Col. 0122A] cardinalium presbyterorum et maximae multitudinis Romanorum. Post aliquot dies Urbanus Lamberto privilegium insigne ad stabiliendam Ecclesiae Atrebatensis restitutionem concessit, quod postea in variis synodis, ac demum in Claromontano concilio recitatum et confirmatum fuit, illudque Paschalis II ac demum pontifices subsequentes passim laudarunt et approbarunt. Datum est X Kalendas Aprilis, Indictione II, anno 1093, quod scilicet, ut modo dicebamus, in instrumentis de eo negotio datis, anni initium a Paschate passim desumatur, quod tamen Urbanus in aliis bullis eo tempore datis non servavit, ut in sententia pro Turonensi Ecclesia adversus Dolensem aliisque observare licet. Caeterum hoc privilegium inter Urbani epistolas dabitur, sicut et [Col. 0122B] quatuor epistolae, quas eadem de causa diebus sequentibus pontifex ad archidiaconos Ecclesiae Atrebatensis, ad ejusdem dioecesis abbates et abbatissas, ad Raynoldum archiepiscopum caeterosque provinciae Remensis antistites, ac demum post aliquot dies ad Robertum Flandriae comitem conscripsit. Exinde stetit sedes Atrebatensis, cujus restitutionis bullam cum Paschalis II litteris, in quibus se a sanctae memoriae praedecessoris sui Urbani ea de re institutio nunquam recessurum fore protestatus est, Remis in Ecclesia beatae Mariae conservari ait auctor Gestorum Lamberti, in sacrario, in locello aureo, qui vulgo dicitur Berceolum, uti videre est apud Baluzium tomo V Miscellaneorum pag. 275, ubi vir eruditus, ut jam monuimus, illa Gesta cum instrumentis ad ea [Col. 0122C] pertinentibus integra exhibuit.



CXLVIII. Dolensis, et caeteri, episcopi Britanniae, Turonum restituuntur.

Hoc ipso tempore quo Lambertus Romae consecratus est, Radulfus Turonum archiepiscopus ibi litem prosequebatur adversus Dolensem episcopum, qui, ut anno superiori diximus, metropolitani Britanniae minoris titulum et jura suorum aliquot praedecessorum exemplo ambiebat. Verum cum tempore condicto nec ipse Dolensis antistes, nec quisquam alius pro eo comparuisset, Turonensis vero archiepiscopus adversus eum varia praecedentium pontificum ac etiam conciliorum protulisset decreta, sententia adversus Dolensem pronuntiata fuit, restitutaque est in suum pristinum jus Turonum metropolis, [Col. 0122D] asserta ei jurisdictione in Dolensem aliasque Britanniae minoris Ecciesias. Hoc decretum bulla sua firmavit Urbanus, in qua totam controversiae seriem retulit, quae Nonis Aprilis hujus anni data suo ordine referetur, cum ejusdem pontificis epistola ad universos Britanniae minoris episcopos, qua eos monet litem hanc tandem finitam esse secundum Turonensem archiepiscopum; adeoque illis praecipit ut ipsi tanquam vero et proprio suo metropolitano obediant. Hoc autem Urbani decretum ita invaluit ut, subsequentibus temporibus, quotiescunque recruduit haec controversia, quod non semel contigit, ad illud recurri debere pontifices semper censuerint, ut post alios ipse Innocentius III fecit, qui solemni tandem [Col. 0123A] sententia Dolenses episcopos ab omni spe recuperandae unquam metropolicae dignitatis prorsus removit. Porro acta integra celebris hujus causae cum variis epistolis et aliis antiquis monumentis quae ad hanc controversiam attinent, edidit noster Edmundus Martene in nova collectione veterum scriptorum, quae anno 1090 edita est Rothomagi. At nec ibi, nec alias usquam reperire licuit, Urbani epistolam quam Turonenses in responsionibus ad Dolensium objecta ibi laudant pag. 148, in qua pontifex testatur Britannorum feritatem et pertinaciam tantam fuisse, ut non solum ulla excommunicatione ad Turonensis Ecclesiae obedientiam revocari potuerint, sed etiam eos Christianam fidem se deserturos dixisse, si ad id quovis modo adigerentur.



CXLIX. Lambertus Atrebati inthronizatur.
[Col. 0123B]

His ita Romae peractis, Radulfus Turonensis et Lambertus Atrebatensis episcopi simul in Galliam repedare constituerunt. Roma egressi, feria sexta de Dominica Quasimodo geniti, id est die 21 Aprilis, apud Ostiam mare intrarunt. Die vero ipso Pentecostes Lambertus Atrebatum reversus ante horam tertiam in pontificali sede, summo totius cleri et populi consensu et applausu, inthronizatus fuit.



CL. Goffridi Vindocinensis expensae pro Romana Ecclesia. Urbani angustiae.

Verum priusquam Romam dimittamus, agendum est de Goffrido abbate Vindocinensi, qui etiam ea tempestate in Urbe morabatur, quo ad suppetias pontifici summis in angustiis constituto deferendas [Col. 0123C] ante aliquot tempus advenerat. Is anno praecedenti XII Kalendas Septembri, ut habet Chronicon Vindocinense alias Andegavense a Labbeo editum, Vindocini abbas ab Ivone Carnotensi episcopo ordinatus, audito quod Urbanus in summa pressura esset, opem ei conferre statuit. Quare Romam statim profectus, quantum ibi pontifici profuerit ex ipsius epistola 8 libri I ad Paschalem Urbani successorem scripta discendum est. In ea postquam se proprium et specialem, non adoptivum pontificis filium, ac monasterium suum beati Petri proprium alodium et patrimonium ex fundatorum ipsorum voluntate esse praemisisset, subjungit se tredecim millia solidorum monetae, inquit, nostrae in Romanae Ecclesiae servitium, sola dilectione, non ulla qualibet [Col. 0123D] necessitate compulsum expendisse. Postea totam rem enucleatius exponit, cujus adeo ipsa verba referre operae pretium est, quod Urbam et Ecclesiae Romanae ea tempestate statum egregie repraesentent. »Inter caetera, inquit, quae mea humilitas Romae Ecclesiae in sua necessitate fecit servitia, unum, quia celeberrimum fuit, nec possum, nec debeo silere . . . . »Primo anno, quo, Deo volente vel permittente, nomen abbatis suscepi, audivi piae recordationis dominum papam Urbanum in domo Joannis Fricapanem latitare, et contra Guitbertissam haeresim viriliter laborare. Licet locus noster pauper esset, Romam tamen veni, illius persecutionum et laborum volens particeps fieri, et suam pro posse meo desiderans [Col. 0124A] supplere inopiam, quod et Dei gratia feci. Mala quae in itinere et in civitate passus sum, nostrorum per omnia, ne agnoscerer, factus famulus famulorum, longum est enarrare. Quasi alter Nicodemus ad dominum papam in domum praedicti Joannis nocte veni, ubi eum pene omnibus temporalibus bonis nudatum, et alieno aere nimis oppressum inveni. Ibi per Quadragesimam mansi cum illo; et, si fas est profiteri veritatem, ejus onera, in quantum potui, charitatis humeris supportavi. Quindecim vero diebus ante Pascha, Ferruchius, quem Lateranensis palatii custodem Guitbertus fecerat, per internuntios locutus est cum domino papa, quaerens ab eo pecuniam, et ipse redderet illi turrim et domum illam. Unde dominus papa cum [Col. 0124B] episcopis et cardinalibus qui secum erant locutus, ab ipsis pecuniam quaesivit; sed modicum quid apud ipsos, quoniam persecutione et paupertate simul premebantur, invenire potuit. Quem ego cum non solum tristem, verum etiam prae nimia angustia lacrymantem conspexissem, coepi et ipse flere, et flens accessi ad eum dicens, ut secure cum Ferruchio iniret pactum. Ibi aurum et argentum, nummos, mulas et equos expendi; et sic Lateranense habuimus et intravimus palatium, ubi ego primus osculatus sum domini papae pedem, in sede videlicet apostolica, in qua longe ante catholicus non sederat papa.« Epistola sequenti ad eumdem Paschalem scripta, sibi ipsi gratulatur quod post papam Urbanum, et praecipuum sanctae Romanae [Col. 0124C] ecclesiae filium Petrum-Leonis Guitberto abstulerit Lateranense palatium, pecuniae scilicet ingenti summa, quam eam in rem expenderat. Eadem compendiosus passim repetit Goffridus, potissimum epistola 13, ejusdem libri ad Calixtum papam, ubi de impensis a se in Romanum pontificem servitiis iterum loquens, ait se plusquam duodecim millia solidorum ex occasione consumpsisse, quae summa, eo ipso teste, centum marcas argenti valebat.



CLI. Privilegium Vindocinense.

Paulo antequam Urbanus Lateranum Goffridi ope recuperaret, nempe pridie Idus Martii, insigne privilegium concessit Vindocinensi monasterio, quo ejus jura et possessiones asseruntur. Id confirmatum postea fuit in concilio Claromontensi, uti suo loco [Col. 0124D] dicemus, quod integrum ex archivo ejusdem monasterii, inter Urbani epistolas dabitur. Huc quoque revocari debent duae ejusdem pontificis epistolae, quae Romae datae dicuntur 2 Kalendas Aprilis. Primam scripsit pontifex Willelmo Pictaviensium comiti, ut illum ad restituendam Vindocinensibus monachis ecclesiam Sancti Georgii in Insula Oleronis sitam, quam ille cuidam Ebloni, uni e suis militibus donaverat, adhortaretur; altera Amato legato apostolicae sedis aliisque duobus episcopis inscripta est, quibus pontifex injungit ut Guillelmum pro excommunicato habeant, nisi intra tempus a se praefinitum bona Vindocinensibus monachis injuste ablata restituere faciat. Haec duo rescripta ultra [Col. 0125A] praesentem annum differri non posse ex eo colligimus, quod Willelmus in quadam charta, ea de re edita, testetur se has Urbani litteras accepisse, priusquam ille in Gallias concilia celebraturus advenisset, quam quidem chartam cum multum conferat ad illustranda Urbani Gesta, et complectatur totam hujus controversiae, quae saepe recruduit, seriem, jam habes apud Beslium in probationibus historiae comitum Pictavensium, sed rursus ad veteres Vindocinensis monasterii membranas collata dabitur; utrumque vero pontificis rescriptum ex ejusdem loci archivio proferetur inter ejus epistolas.



CLII. Goffridus ab Urbano fit presbyter. S. Priscae ecclesia.

[Col. 0125B] Urbanus, itaque adepta Lateranensis palatii possessione, Goffridum, qui anno praecedenti, cum diaconus solum esset, ab Ivone Carnotensi episcopo in abbatem benedictus fuerat, hoc anno presbyterum ordinavit, eique ecclesiam Sanctae Priscae, ex qua Vindocinenses monachi a Guibertinis ejecti fuerant, restituit. Haec in variis libri primi epistolis passim testatur ipse Goffridus, potissimum epistola 14 ad Honorium papam; item epistola II Calixo II scripta, se ab Urbano tanquam unicum filium dilectum fuisse gloriatur. Quod vero ad ecclesiam Sanctae Priscae attinet, titulus est presbyteri cardinalis, quem Vindocinenses abbates diu retinuerunt, locusque ejus a monachis Vindocinensibus inhabitabatur, sed de his locus hic non est [Col. 0125C] fusius disserendi. Plura de his habet Sirmondus in notis ad Goffridi epistolas. Certe jam a multis annis Vindocinenses monachi eam amiserunt, atque hodie nominetenus abbates Vindocini cardinales nuncupantur, qua nomen dignitate eos adhuc tempore Constantiensis concilii ornatos fuisse observat idem Sirmondus.



CLIII. Episcopi Ravellensis ordinatio.

Porro cum ex Goffridi ordinatione constet Urbanum eo tempore in Laterano palatio ordines publice contulisse, huc forte revocari potest Constantini Ravellensis episcopi consecratio, qui hoc anno Ursoni successisse, et ab Urbano, quod haec ecclesia Romano pontifici absque medio subjecta sit, ordinatus fuisse dicitur apud Ughellum tomo I Italiae [Col. 0125D] sacrae.



CLIV. Urbani pars in Germania praevalet.

Haud minus res Urbani eo tempore in Germania quam apud Italos prospere succedebant, quod contigisse observat Bertoldus ob summam concordiam quae inter Welphonem Bajoariae ducem, et Bertoldum ducem Alemanniae vigebat, ita ut inde pax a Francia, Teutonica et Alsatia, usque ad Bajoariam imo et Hungariam propagata fuerit, quam quidem pacem ideo firmam ac constantem fuisse observat idem auctor, quod principes quisque in sua potestate justitiam facere non cessarent; inter quos Bertoldum ducem prae caeteris eminuisse scribit. Ne vero commercium quod cum excommunicatis [Col. 0126A] plerique pro sua conditione vix ac ne vix quidam vitare poterant, eam tranquillitatem perturbaret, ita excommunicationis sententiam Gregorii VII exemplo temperavit prudentissimus pontifex, ut, teste eodem Bertoldo, viatores, rustici, servi et ancillae, uxoresque ac filii excommunicatorum iis communicando in eam Iabem non incurrerent, nisi forte illi prava sua voluntate sese ipsos vinculis excommunicationis astringerent.



CLV. Synodus Constantiae.

Haec publica tranquillitas praeclaram resarciendae in his provinciis ecclesiasticae disciplinae occasionem praebuit Gebehardo Constantiae antistiti, et sedis apostolicae vicario, qui eo animo, ut refert Bertoldus, cui soli hujus conventus notitiam debemus, magnam [Col. 0126B] synodum Constantiae, hebdomada majore ante Pascha cum abbatibus et clericis innumeris, ac ducibus Welphone Bajoariae, Bertoldo Alemanniae, et reliquis Alemanniae principibus canonice celebravit, ibique multa, quae corrigenda erant, correxit. In ea synodo presbyterorum incontinentia et violentia Simoniacorum damnatae fuerunt, statutumque est ut mensis Martii jejunium juxta sanctorum Patrum statuta in prima hebdomada Quadragesimae, et jejunium Junii in ipsa hebdomada Pentecostes celebrarentur. Certe variae erant eo tempore in variis Ecclesiis observandorum illorum jejuniorum consuetudines, qua de re scripsit Sigebertus tractatum singularem, quem ex ms. codice descriptum, si aliquando sese opportuna obtulerit occasio, in lucem proferemus. [Col. 0126C] Exstat etiam de eadem re concilii Claromontani decretum, at plura habentur apud Sirmondum in notis ad Goffridum Vindocinensem lib. III, epist. 23, quae Hildeberto Cenomannensi inscripta est.

Resecata quoque fuit in eadem synodo peculiaris dioecesis Constantiensis consuetudo celebrandi festive totam Paschatis hebdomadam, in Pentecoste autem unicam tantum diem, contra vicinarum, et pene omnium orbis Christiani Ecclesiarum receptum morem, definitumque fuit ut tam in festo Pentecostes quam in Paschate dies omnino tres observarentur. Actum denique de Praxede regina, quae dimisso clam Henrico imperatore, qui tum Veronae morabatur, ad Mathildem hujus anni initio ut habet idem Bertoldus, confugerat. Haec ipsa [Col. 0126D] dicitur venisse ad hanc synodum, ubi cum coram omnibus universa quae a suo marito perpessa fuerat exposuisset, omnes in sui commiserationem facile permovit. Ejus fugam descripsit quoque Domnizo in suis versibus, at de illius ad synodum Constantiensem accessu nihil habet.



CLVI. Clades in Germania. Multi convertuntur.

Multa subjungit Bertoldus de cladibus quae hoc anno totam ferme Europam, sed potissimum Germaniam afflixerunt. Tanta fuit Ratisponae, ut narrat ille auctor, mortalitas, ut intra duodecim hebdomadas hominum octo millia cum quingentis in ea urbe interierint. In una villa, cujus nomen idem auctor reticuit, homines mille et centum intra sex hebdomadas, [Col. 0127A] et in altera quadraginta homines una die obierunt. At haec corporum clades salus erat animarum. Qui enim illo morbo impetebantur, quasi certi essent se brevi morituros, ita praeparabantur ad exitum, ut id tunc ultro praestarent, quod alio tempore, inquit Bertoldus, vix a sanctioribus viris exspectari potuisset; qui vero superstites erant, ita percellebantur metu imminentis morbi, ut a vitiis et peccatis omnino abstinerent, sicque multi ea occasione ad meliorem adducti frugem fuerunt; imo, plerique ad seipsos reversi, a schismaticis defecerunt. Celebris tunc erat in Alsatia Manegoldus de Lutenbach monasterii Murbacensis canonicorum regularium institutor. Is auctoritate sibi ab Urbano collata multos, etiam ex provinciae nobilioribus, ad [Col. 0127B] ipsum catervatim convenientes ecclesiasticae communioni restituit, qui accepta salubri poenitentia deinceps, Simoniacorum et incontinentium presbyterorum contubernia exosi, fideles fuere in sanctae sedis et legitimi pontificis obedientia. Hinc, ut observat idem Bertoldus, ecclesiastica religio jamdudum in illis partibus exstincta mirabiliter reaccensa est, monasteriis etiam restauratis, aut de novo conditis. Nam praeter Murbacense a Manegoldo, ut mox dicebamus, constructum. et alia, de quibus supra diximus, monasterium Sancti Blasii in Nigra silva hoc anno, III Idus Septembris a fundamentis aedificari coeptum est sub Ottone abbate; qua etiam ipsa die, idem abbas Harmannum priorem cum aliquot sociis in orientale regnum, in marcham [Col. 0127C] Hungaris collimitaneam direxit ad novam abbatiam in episcopatu Pataviensi, in loco, qui Cotheric dicitur, instituendam. Ibi, ut habet Bertoldus, habitabant primitus clerici regulares, sed illi postea a Romano pontifice et per eum a proprio episcopo impetrarunt, ut deposito clericali habitu vitam monasticam profiterentur. Celebre est illud monasterium, Gotwicense dictum, quod a sancto Altmanno episcopo Pataviensi, ut in ejus Vita legitur, constructum, hodieque sub regula Benedictina perseverat. Nominatissimum etiam tunc erat in istis partibus sub sancto Theogero abbate, postea episcopo Metensi, monasterium Sancti Georgii in Hercinia silva, hodie Villengam translatum, quod pontifex, datis litteris hoc anno, sub speciali apostolicae [Col. 0127D] sedis tutamine recepit. Certe Urbanus Theogerum, ut in ejus Vita legitur, apostolis et apostolicis viris comparandum esse censebat.



CLVII. Fulconem episcopum Bellovaci Urbanus protegit.

In Gallia hujus anni initio episcopi Remensis provinciae Fulconis episcopi Bellovacensis causam, quae, ut anno praecedenti diximus, ab Urbano judicata fuerat, retractare ausi ab ipso pontifice reprehensi sunt, datis ea de re litteris ad Raynoldum metropolitanum ejusque suffraganeos Laterani IV Idus Maii, proindeque hoc anno, nam annis praecedentibus Lateranum in Urbani potestate non erat; anno autem sequenti, quo defunctus est [Col. 0128A] Fulco, idem pontifex in Langobardia mense Maio longe ab Urbe morabatur. Porro hac occasione Ivo Carnotensis episcopus, qui epist. 30 Fulconem ipsum monuerat, ut sui officii memor mundanam superbiam non armis mundanae malitiae, quod videtur fuisse accusationis in eum intentatae praecipuum caput, sed armis Christianae militiae superare decertaret, audita post modum ejus per pontificem absolutione, ferre non potuit, ut illius causa a Belgicae episcopis in conventu provinciali retractaretur. Id ex ejus epist. 3 novae editionis intelligimus, in qua post commendatum Urbano, cui scribebat, Fulconem, sic de eodem prosequitur: Mihi non videtur rationabiliter posse fieri ut a minori persona debeat retractari, quod sub vestri judicii examine finem sortiri [Col. 0128B] meruit. Et quidem, ut idem Ivo paulo ante scripserat, et confirmat ipse Urbanus in litteris ad Anselmum suo loco laudatis, Fulco, qui alias vir erat mirae simplicitatis, nec omnino sufficiens ad tantae dioecesis regimen obeundum, a plerisque tamen impetebatur non tam zelo justitiae, quam virtutum aemulatione. Tamen Ecclesiae suae auctoritate pontificia redditus, eam usque ad vitae finem rexit.



CLVIII. Lis inter archiepiscopum Viennae et episcopum Gratianopolis.

Emersit eodem fere tempore in Galliis gravis controversia inter Guidonem archiepiscopum Viennensem et Hugonem Gratianopolitanum episcopum de pago Salmoriacensi, quem uterque ad suam [Col. 0128C] dioecesim pertinere contendebat. Ea de re libellum edidit ipse Hugo, quem inscripsit: De injuriis quas fecit Guido archiepiscopus Viennensis Ecclesiae Gratianopolitanae, etc., in quo libro vir sanctus particulatim explicat totam hujus controversiae seriem, ac refert pontificias litteras, quae ejus occasione scriptae fuerunt. Et quidem illud opusculum, non modo ea complectitur quae ad hujus controversiae notitiam habendam necessaria sunt, verum etiam multum conferre potest ad illustranda alia Urbani Gesta, eaque suis quaeque temporibus consignanda. Unde cum nihil fere contineat quod ad institutum nosrum non debeat revocari, visum est illud ex codice ms. ad Jacobi Petiti editionem collatam in [Col. 0128D] Appendice integrum referre, epistolis Urbani, quae in eo habentur, collectori relictis. Haec autem tota summa est celebris illius litis. Pagum seu archidiaconatum Salmoriacensem possidebat Gratianopolitana Ecclesia, quando Guido Viennae archiepiscopus contendens eum ad suae Ecclesiae jura antiquitus pertinuisse, litem ea de re movit adversus Hugonem Gratianopolitanum episcopum. Cum vero nec Viennae, nec apud Romanos, post diversas concertationes res componi potuisset, Guido vi pagum invasit. Ea de re commoti Gratianopolitani canonici ad sedem apostolicam appellarunt, quorum querelas excepit Urbanus, statimque Hugoni Lugdunensi suo legato dijudicandae hujus causae provinciam commisit. Hic apud Baonem auditis partibus, [Col. 0129A] provisionem Gratianopolitanis adjudicavit, pollicitus se hanc litem in proximo concilio, quod in Galliis celebraturus esset, plane dirempturum. At Guido his praetermissis pagum retinuit, misitque Romam legatos, qui ab ipso pontifice, nulla hujus controversiae mentione facta, generalem Ecclesiae suae privilegiorum et possessionum confirmationem postularent. Quod facile ab Urbano nihil mali suspicante impetravit. Et quidem id ipsum est fortasse, quod Goffridus Vindocini abbas innuit lib. I, epist. 11 ad ipsum Guidonem jam Pontificem sub Calixti II nomine scripta; ubi ei in memoriam revocat quantum, cum olim Romae esset, pro eo ejusque legatis apud Urbanum laboraverit. Certe Guidonis legatus privilegium [Col. 0129B] quale optaverat brevi consecutus est, atque in eo, quod forte pontifex controversiam illam de Salmoriacensi pago aut nesciret prorsus, aut certe quid de ea a legato statutum fuerit, ei dissimulatum fuisset, inter caetera Viennensis Ecclesiae jura interseri curavit, omnem in archidiaconia Salmoriacensi potestatem. Neque id Viennensi legato difficile erat, quod Warmundus Guidonis decessor, simile prorsus privilegium a Gregorio VII apposita tamen conditione, quae in isto reticetur, jam impetrasset. Quin et idem privilegium non semel postea a subsequentibus pontificibus confirmatum fuit, potissimum a Guidone ipso, cum papa sub Calixti II nomine factus est. Quod quidem mirum est, cum Urbanus ipse in variis passim epistolis, fucum sibi [Col. 0129C] eo in negotio factum fuisse contestatus fuerit. Etenim Gratianopolitani detecta fraude, Romam statim ad Urbanum legatos miserunt, qui de hac fraudulenta privilegii subreptione, apud eum conquererentur, eidemque renuntiarent quod Guido, contempta apostolicae sedis legati auctoritate, ejus judicio non paruisset. His auditis, pontifex statim litteras ad Hugonem Lugdunensem, tum alias ad Hugonem Gratianopolitanum episcopum scripsit, eisque praecepit ut, nulla habita ratione privilegii, quod paulo antea Guido obtinuerat, tota illa controversia de pago Salmoriacensi dirimeretur. Caeterum Hugo Lugdunensis, receptis Urbani litteris, rem totam ad concilium Aeduense, quod post aliquot menses erat celebraturus, referendum esse censuit: [Col. 0129D] quod ita factum fuisse inferius videbimus.



CLIX. Fulco comes Anaegavensis absolutus in conventu apud Florentium. Privilegium Montis Belli.

Idem Hugo Lugduni antistes mandatum aliud eo tempore ab Urbano recepit, nempe ut Fulconem Rechinum Andegavorum comitem qui jamdudum ob captum in bello et carceri mancipatum fratrem suum Gaufridum, excommunicatus fuerat, si salva justitia fieri posset, communioni restitueret. At illud negotium non levis esse momenti ratus Hugo, aliquot episcopos et abbates invitavit, ut secum ea de re tractarent. Convenerunt itaque cum eo apud coenobium Sancti Florentii Aldebertus archiepiscopus Bituricensis, Ouveldus, seu Ivellus Cenomannorum [Col. 0130A] episcopus, et abbates Guillelmus Sancti Florentii, Bernardus Majoris Monasterii, alter Bernardus Sanctorum Sergii et Bacchi, Girardus Sancti Albini, Nualdus [forte, Natalis] Sancti Nicolai, Buldricus Burgulii et Goffridus Vindocini, qui omnes uno animo censuerunt Fulconem absolvendum esse sub certis conditionibus, quarum una erat, ut absque legati consilio uxorem non duceret, de quarum numerositate culpabatur. Id actum fuisse hoc anno 1094 ipso die Nativitatis Sancti Joannis Baptistae, probat vetus instrumentum ea de re confectum, cui omnes supradicti episcopi et abbates subscripserunt. Editum est a Sirmondo in praemissis ad Goffridi Vindocinensis abbatis opuscula. Tunc Urbanus Romae adhuc erat, etenim die 29 [Col. 0130B] ejusdem mensis Junii, quae beati Petri martyrio consecrata est, ibidem privilegium concessit monasterio Montis Belli prope Placentiam, ut patet ex Historia ecclesiastica ejusdem urbis, a Petro Maria Campi canonico Placentino edita. Hoc vero monasterium, quod olim ad nostrum Benedictinum ordinem pertinebat, unitum tandem est an. 1484 ab Innocentio VIII congregationi Eremitarum sancti Hieronymi, uti observavit Lubinus in notitia abbatiarum Italiae.



CLX. Philippi regis adulterinae nuptiae. Concilium Remense. Professio Lamberti Atrebatensis. Confirmata divisio Atrebatensis Ecclesiae a Cameracensi.

Graves autem turbae tunc Gallias exagitabant occasione Philippi regis qui, pulsa, ut jam diximus, [Col. 0130C] uxore sua, Bertradam adulterino conjugio sibi copulatam, insuper habitis episcoporum ac pontificis ipsius monitis, retinere perseverabat. Plura ea de re passim habentur in Ivonis Carnotensis episcopi litteris: nec dubium quin ea occasione habitum sit concilium Remense quod hoc anno XIV Kalendas Octobris convocatum est. Et quidem cum Berta, legitima Philippi uxor, hoc anno, uti Clarius in Chronico Sancti Petri Vivi habet, mortua fuerit, sperabat forte Philippum episcopos de sua in Bertradam superinductam severitate aliquid esse remissuros. Nihil enim non movebat, omniaque pollicebatur, ut sibi haec mulier saltem ad aliquod tempus, ut in epist. 47 Ivo ad Widonem dapiferum scribit, relinqueretur. Nihil tamen in his quae ex [Col. 0130D] concilio Remensi supersunt, legitur de Philippi nuptiis; nisi forte quod ad hanc synodum invitatus Ivo ire renuit, ut patet ex ejus epistola 35 ad Richerium Senonensem et alios Patres in ea congregatos scripta potissimum ob id, quod praevidebat non sibi fas futurum hac in synodo veritatem dicendi. Unde caeteris episcopis nimiam eorum indulgentiam exprobrat, regi ipsi nimis exitiosam: quem nempe, si remedia ejus malo convenientia et cauteria, juxta morem peritorum medicorum adhibere voluissent, perduxissent ad perfectam sanitatem. Multos vero episcopos et principes ad illud Remense concilium convenisse testis est ipse Raynoldus archiepiscopus Remorum in epistola ad comitem Flandriae: nec [Col. 0131A] mirum cum ei ipse rex interfuerit, et episcopos quamplures huc adesse voluerit, ut discimus ex jam laudato Clario, qui ad hunc annum 1094 refert Philippum regem congregasse archiepiscopos et episcopos regni sui in civitate Remensi, eumque a Richerio metropolitano Senonensi, aegre ferente illud concilium extra suam provinciam celebrari, impetrasse, ut Remos quoque cum caeteris episcopis conveniret, quod Raynoldus podagrico dolore contractus progredi non posset e sua sede. Tres archiepiscopi et episcopi septem qui huic synodo interfuere, recensentur in codice ms. quem prae manibus habemus. Ii erant Raynoldus Remensis, Richerius Senonensis, et Raulfus Turonensis metropolitani; episcopi vero Gaufridus Parisiensis, Gauterius Meldensis, [Col. 0131B] Hugo Suessionensis, Helinandus Laudunensis, Rabodus Noviomensis, Gervinus Ambianensis, et Hugo Silvanectensis. Quid autem ab eis statutum fuerit, nec in isto codice habetur, nec liquet ex ullo alio monumento. At nonnihil de eadem synodo dicimus ex gestis Lamberti Atrebatensis episcopi, quem antistitem ei interfuisse constat; unde mirum est illum inter caeteros, quos supra ex cod. ms. recensuimus, locum non habere. Hic quippe post adeptam die Pentecostes, ut diximus, sedis suae possessionem, cum Remos non venisset solitam comprovincialium Belgicae secundae episcoporum matri ecclesiae et ejus archiantistiti subjectionem juxta canones professurus, conquestus est ea de re Raynoldus metropolita, ut patet cum ex litteris excusatoriis [Col. 0131C] Lamberti ad ipsum Raynoldum, tum etiam ex aliis ad metropolitanae ecclesiae clerum datis, quibus protestatur sibi nondum licuisse iter illud aggredi, quod se toto animo facturum pollicetur, quamprimum ei facultas data fuerit; et reipsa paulo postea Remos venit ac professionem fecit, mense Septembri XI, Kalendas Octobris, die Natali beati Matthaei apostoli et evangelistae, indictione II, anno 1094 et quidem in ipso concilio, quod jam a XV Kalendas ejusdem mensis incoeptum erat, ut ex Raynoldi epistola ad Robertum comitem Flandriae patet. Lamberti autem consecratio post susceptam ejus more ecclesiastico professionem, a Raynaldo metropolitano caeterisque provinciae episcopis, juxta domni papae Urbani praecepta confirmata fuit, ut [Col. 0131D] testatur idem ipse Raynoldus in epistola mox laudata ad Flandriae comitem, ideoque referenda inter Urbani litteras. Recitatum quoque ibi fuisse Atrebatensi Ecclesiae privilegium discimus ex nostro jam laudato ms. cod., ubi legitur id in metropolitana basilica beatae Mariae semper virginis dominae nostrae factum fuisse, in provinciali et celebri concilio, cui interfuit Philippus rex Francorum, quod celebravit Raynoldus, consedentibus ejus concilio duobus archiepiscopis et episcopis septem, quos supra memoravimus; archidiaconis quoque et abbatibus provinciae Remensis in eodem concilio cum honesto clero et populo consistentibus. Haec scribebat vetus auctor paulo post Raynoldi Remensis et Hugonis episcopi [Col. 0132A] Suessionensis mortem, utpote quorum primum illustris et venerandae memoriae, alterum dignae memoriae domnum appellat, caeteris vero absque ullo addito recenset, nisi quod Hugonem gloriosum Silvanectensem episcopum nuncupavit.

In eadem synodo comprobatam fuisse divisionem utriusque, Cameracensis scilicet et Atrebatensis Ecclesiae, innuit ipse Lambertus in epistola ad Odonem episcopum Cameracensem, qui velle videbatur terminos inter utramque Ecclesiam constitutos auctoritate imperatoris convellere. In hac epistola Lambertus testatur divisionem Atrebatensis Ecclesiae a Cameracensi factam fuisse, per consilium et auxilium Roberti comitis, in cujus potestate Atrebatum erat; necnon per licentiam et assensum [Col. 0132B] Philippi Francorum regis de cujus regno Atrebatum esse dignoscitur, et per concilia sub Raynaldo archiepiscopo Remis habita, et per auctoritatem apostolicae sedis et Urbani Romani pontificis II. Unde patet hanc episcopalis antiquae sedis restaurationem absque legitimis conditionibus, quod aliqui recentiores existimarunt, haud consummatam fuisse.

Unum praeterea ex nostro, item cod. ms., discimus in eadem synodo factum, Manassem scilicet ad Cameracensem Ecclesiam electum, nescio quibus occulte eum incitantibus, petiisse ut Atrebatum restitueretur Ecclesiae Cameracensi. Referenda sunt auctoris nostri verba. »Dum ergo, inquit, Remorum venerabilis archiepiscopus Raynoldus Manassem, archidiaconum Remensem, Cameracensi Ecclesiae [Col. 0132C] jam designatum episcopum, commonefaceret, ut ad titulum Cameracensis Ecclesiae sacros ordines episcopalemque consecrationem suscipere procuraret, hortatu quorumdam suorum ait: Reddite mihi Atrebatum, cui providus et sapiens archiepiscopus quasi invective respondit: Domine Manasses, vultis esse primus excommunicatus ab apostolica sede, et ejus decretorum et constitutionum violator existere? pro hac ergo praesumptuosa Atrebati reclamatione et oblocutione ad increpationem archiepiscopi culpam recognovit, veniam petiit, et in concilio absolutionem satisfaciens suscepit.« Nec plura de hac synodo habet ille auctor, nisi quod Lambertus antequam Remis egrederetur, invitatus ad concilium Aeduense fuerit ab Hugone Lugdunensi archiepiscopo, qui [Col. 0132D] illud ad diem Iduum Octobris celebrandum juxta Urbani mandatum indixerat. Manasses vero nonnisi post longum tempus ordinatus fuit ob schisma Gualcherii Cameracensis archidiaconi, qui a factionis suae hominibus electus Cameracensem Ecclesiam invadere nitebatur.



CLXI. Concilium Ostionense seu Aeduense. Excommunicatur Philippus rex. Privilegium Atrebatense. Archiepiscopi Turonensis causa cum monachis Majoris Monasterii, et lis pro pago Salmoriacensi.

Primam Augustodunensis synodi notitiam debemus Bertoldo. scribenti generale concilium in Galliarum civitate, quam Ostionem vulgariter dicunt, hoc anno VIII Kalendas Novembris, congregatum [Col. 0133A] fuisse ab Hugone Lugdunensi archiepiscopo et apostolicae sedis legato, cum archiepiscopis et abbatibus diversarum provinciarum, quae quidem verba Baronio ejusque sequacibus ansam praebuere concilium Ostiense, alias omnino ignotum intrudendi. At illud ab Augustodunensi concilio, quod hoc anno habitum fuisse ex auctoribus aequalibus constat, aliud non esse certissimum est: quod quidem Ostionense Bertoldus, homo exterus, appellavit ex urbis Augustodunensis vulgari vocabulo Autun, seu ut pronuntiari solet Ostun, vel potius Otun, ex quo illi qui postea in hunc errorem impegerunt Ostionem urbem effinxere. Hugo Flaviniacensis in ipsa Augustodunensi dioecesi abbas, auctor illorum temporum gravis et accuratus, Angustodunensis seu Aeduensis [Col. 0133B] illius synodi meminit in Chronico Virdunensi, ubi triginta duos episcopos cum pluribus abbatibus et viris religiosis ad eam convenisse narrat; sed nihil habet de his quae a Patribus ibi statuta fuere. Nonnulla tamen ex ejus decretis excerpta refert Bertoldus, qui ait renovatam fuisse in ea synodo excommunicationem in Henricum regem, et in Guibertum eorumque complices; Philippum quoque regem ibi, quod, vivente sua ipsius uxore, alteram superinduxisset, excommunicatum fuisse; item damnatam sub excommunicatione fuisse Simoniacam haeresim, et presbyterorum incontinentiam; ac denique vetitum monachis ne parochialia sacerdotum officia in parochiis usurpent; quae omnia, inquit idem auctor, ibi sunt constituta et apostolica legatione [Col. 0133C] firmata.

Ad eamdem synodum invitatus, ut jam diximus, Lambertus Atrebatensis antistes, ei interfuit, ut ex nostro ms. cod. discimus, in quo legitur eum ibi a Dommo Hugone benigne susceptum, recitasse privilegium venerabilis Remorum archiepiscopi, id est quod ab eo antistite impetraverat ad sedis Atrebatensis restitutionem confirmandam, coram numerosa archiepiscoporum et episcoporum, et abbatum, cleri quoque et populi non parva multitudine consistentis. Quare statim Hugo Urbani nomine ad comitem Flandriae scripsit, ut Lambertum pro vero et legitimo Atrebatum episcopo haberet; eumque adhortatus est ut ipsi ad recuperanda Ecclesiae Atrebatensis bona, adjutorium impenderet; haec epistola, inter [Col. 0133D] Urbani, cujus nomine scripta est, litteras proferetur ad nostrum codicem ms. collata.

Actum etiam est in eadem synodo de gravi controversia, quae jamdudum vertebatur inter Rodulfum Turonensem archiepiscopum, et monachos Majoris-Monasterii, occasione privilegii, quo isti, ut ad annum 1090 diximus, ab Urbano donati fuerant. Haec causa jam paulo antea ventilata fuerat in concilio Brivatensi coram eodem Hugone legato, assidentibus ei duobus aliis archiepiscopis, Auxiensi scilicet et Narbonensi, cum multis diversarum provinciarum episcopis et abbatibus; assistentibus etiam diversorum graduum ac dignitatum personis. Sed quae ibi componi non potuerat, feliciorem assecuta fuisset [Col. 0134A] exitum in hac Aeduensi synodo, si Rodulfus archiepiscopus concordiae, cui videbatur consensisse, stare voluisset. Etenim cum ex una parte ipse Rodulfus, et Joellus Cenomannensis episcopus, ex altera vero Bernardus Remensis prior Majoris-Monasterii, Hilgodus Suessionensis episcopus tunc ejusdem loci monachus, qui ipsum privilegium Romae impetraverant, et ejusdem Hilgodi frater Andreas multum ultro citroque decertassent, pax tandem inter eos inita est, sed quae brevi postea fracta fuit, ut ex colloquio Dolensi colligimus. Ibi enim coram eodem Hugone, ac Amato Burdegalensi, archiepiscopis et apostolicae sedis legatis praesentibus Pictaviensi et Cenomannensi, aliisque multis episcopis eadem causa cum multa contentione rursum [Col. 0134B] agitata fuit, Bernardo abbate cum suis monachis ex una parte, et Rodulfo archipraesule cum suo clero ex altera stantibus. Sed nihil quoque ibi profectum est, lisque indecisa mansit ad annum sequentem, quo, ut ibi dicturi sumus, in concilio Claromontano omnino fuit absoluta. Haec fusius referuntur in libello de rebus Majoris-Monasterii per Bochellum edito ad calcem Historiae Gregorii Turonensis, quem librum qui plura cupit consulat. De eadem re Radulfo Turonensi scripsit Ivo Carnotenus epist. 235, ex qua intelligitur id potissimum in hac causa archiepiscopo displicuisse, quod ei Bernardus abbas subjectionis professionem facere detrectaret

Convenerant etiam ad illam synodum Aeduensem Guido Viennensis archiepiscopus et Hugo Gratianopolitanus, [Col. 0134C] quorum lis de Salmoriacensi pago ibi quoque coram synodi Patribus ventilata fuit, sed minime composita. Nam cum Guido prolatis falsis litteris jamjam esset condemnandus, pollicitus est se Hugoni quamprimum Viennae satisfacturum esse; sed nec ipse suis promissis stetit, ut videre est in Hugonis libello, qui in Appendice hujus voluminis habetur.



CLXII. Turbae occasione Philippi regis.

Haud dubium quin excommunicatio adversus Philippum regem in eadem synodo Aeduensi intentata aliquot in Gallia motus excitaverit. Certe moderatiores fuerunt Patres concilii Remensis, quod forte Philippo magis addicti essent: et quidem Raynoldus Remensis archiepiscopus, qui illi synodo [Col. 0134D] praefuit, magna apud regem pollebat auctoritate, unde Urbanus Hugoni Lugdunensi scribens de causa pagi Salmorianensis, eum monet, ut pro conservanda pace et negotio facilius peragendo, utatur concilio Remensis archiepiscopi, quod in ejus manu familiarius causa regis versaretur; ob scilicet ejus sedis dignitatem, et forte propria merita: nam hunc antistitem ipse Urbanus, et alii quoque ejus aevi viri illustres multis laudibus sunt prosecuti. Caeterum, si bene conjicio, occasione hujus excommunicationis indicta fuit synodus Trecensis, quae, ut habet Ivo, epist. 46, ad Urbanum data celebrari debebat Dominica prima post festivitatem omnium Sanctorum, ad quam Remensis, et Senonensis, et [Col. 0135A] Turonensis archiepiscopi suos suffraganeos invitaverant. Cum tamen nullam tunc synodum Trecis celebratam inveniamus, haec ipsa forte est, quae apud Remos hoc anno mense Septembri, ut vidimus, ab ipsis tribus archiepiscopis habita fuit, haud dubium in hanc urbem translata, quod, ut ex Clario observavimus, Raynoldus Remensis antistes, infirmitate detentus, extra urbem suam progredi non valeret: atque eo pacto illud concilium, non occasione jam latae excommunicationis, nam Aeduensem synodum praecessit, fuisset indictum; sed quod Philippus id ut fieret in synodo Aeduensi, quod revera contigit, vereretur. Ut ut fuerit, ex laudata Ivonis epistola discimus, Philippum hac sententia exasperatum legatos ad Urbanum misisse, qui [Col. 0135B] impunitatem hujus flagitii, sic loquitur Ivo, a pontifice postularent, minas intentaturi, ut nisi regi ab anathemate soluto corona, id est, caeremonia cum in praecipuis festivitatibus coronandi in Ecclesia restitueretur, eum brevi ab ejus obedientia discessurum. Ivo interea, qui huic concilio interesse noluit, timens ne quid contra justitiam, aut sedem apostolicam moliretur ille conventus, quique adulterinas Philippi nuptias palam et privatim, scriptis et verbis, impugnare non cessabat, ab eodem rege ad placitum invitatus, ire recusavit, ob interdictum, ut ipsi regi scribit epist. 28, ei ab Urbano torum mulieris adulterae, quam uxoris loco illegitime habebat: in cujus rei odium idem antistes in carcerem inductus est, et ejus Ecclesiae bona direpta sunt, ut ex variis [Col. 0135C] ejus epistolis patet, non quidem regis jussu, sed qui hoc ab aliis factum dissimulabat. Imo vero, cum rex eumdem Ivonem ad concilium invitasset, tamen non solum ei, qua de re epist. 35 conqueritur, commeatum providere renuit, sed etiam vetuit, ut ipsemet testatur Ivo, epist. 28, ne ullum ei, quod tamen praeceperat pontifex, sacramentum de securitate fieret. Hinc Ivo taedio affectus, et tot turbarum pertaesus Urbano non semel scripsit, ut ei ab episcopalibus curis absoluto, privatam vitam agere permitteret.



CLXIII. Urbanus cum rege moderate agit.

Caeterum Urbanus post concilium Aeduense, recepta Philippi legatione, quam ex Ivonis epist. 46 supra memoravimus, remissius cum eo egisse videtur; [Col. 0135D] quod forte hanc causam, quae sane difficilis erat et maximi momenti, in Placentina synodo accuratius cum caeteris episcopis examinare jam decrevisset: exinde tamen nonnulli episcopi, qui antea regi plane adversabantur, aliquantum titubare coeperunt, quos Ivo in primo proposito confirmare nisus est. Huc nempe revocari debere non dubitamus ejus epistolam 16, in qua Waltero Meldensi episcopo sic scribit: Vobis consulo, ut regis conjugium, quod ante factum ratione resistente non laudastis; post factum nec dicto nec facto inconsulte approbetis. Idem dicendum de ejusdem epistola ad Fulconem Bellovacensem inferius laudanda. Quin et pontifex, si Hugoni Flaviniacensi credamus, Philippo [Col. 0136A] Trecensi, et eidem Waltero Meldensi episcopis, qui praevaricati, ut ille auctor scribit, fuerant, non modo culpam remisit; verum etiam Hugonem legatum suum eo adegit, datis Romae litteris, ut eos in communione et pacis osculo reciperet. Nemo tamen sibi persuadeat Urbanum unquam illis Philippi nuptiis consensisse, aut saltem cupiditati regiae, ob humanos timores non satis viriliter restitisse, ut ibi innuere videtur Hugo Flaviniacensis. E contrario certum est eum hac in re nunquam a vero et recto deflexisse, ut patet ex ejus epistola ad Raynoldum Remensem archiepiscopum ac ejus suffraganeos ea de re data. Imo ipse Ivo, quem nemo dixerit hac in re Urbano, aut cuiquam hominum pepercisse, epist. 30 ad Fulconem Bellovacensem episcopum, [Col. 0136B] talia fortasse cogitantem, ad perseverantiam adhortatur, eique exemplar litterarum pontificis post legatorum regis discessum conscriptarum transmittit, ut sciatis, inquit, quia domnus papa, etsi non antecedit, non tamen retro cedit. At qui regi favebant id spargebant in vulgus, quod ansam praebuit Hugoni Flaviniacensi et forte aliis nonnullis paulo liberius hac occasione de Urbano loquendi, sed immerito plane. Nec defuerunt etiam qui conarentur Ivonem ad regis partes attrahere, aut saltem ei persuadere ut rem dissimularet. Id probant duae ejus epistolae 23 scilicet et 47 ad Widonem regis dapiferum, qui eum ad concordiam sub hac specie cum rege ineundam invitaverat, sed incassum. Coeptis quippe fortiter haesit intrepidus antistes, Urbani [Col. 0136C] litteris, quas ea de re ad archiepiscopos et episcopos Galliarum idem pontifex scripserat communitus; unde Ivo, sicuti semper fecerat, invehi non destitit in eos episcopos, quos credebat regis pravitati nimium indulgere.



CLXIV. Litterae Urbani ad comitem Tolosanum pro Moissiaco, et coemeterio beatae Mariae Deauratae.

Pauca antequam hunc annum absolvamus dicenda sunt de nonnullis Urbani epistolis, quae etsi notis chronicis destitutae sint, ex iis tamen quae complectuntur, videntur potius anno praesenti quam alteri debere illigari. Certe ex iis nonnullae ultra hunc annum differri non possunt. Prima ex iis est ad Guillelmum comitem Tolosanum, in qua hunc principem [Col. 0136D] laudat pontifex ob pia quaedam ejus opera, et tuitionem in monasteria Moissiacense et Lezatenze irrogatam. Tum ei indulget, ut coemeterio in beatae Mariae ecclesia instituto, ibi cum sua omni ejus progenie liceat sepeliri. In hac epistola memorat Urbanus alias litteras a se in Asquilini abbatis Moissiacensis gratiam datas episcopo Caturcensi, quas prae manibus habemus ex cod. ms. in quo Guillelmo ejus urbis episcopo inscriptae habentur; sed cum nullus ejus nominis, vivente Urbano, Caturcensi Ecclesiae praefuerit episcopus, vereor ne in referendo eo nomine error in codicem irrepserit, legendum haud dubie Gerardo, qui toto Urbani vitae tempore rexit hanc Ecclesiam: unde conjici potest in primariis ejus epistolae exemplis primam solummodo [Col. 0137A] ejus nominis litteram G. appositam fuisse, quam amanuenses temere ad Guillelmum pro Gerardo deflexerunt. Certe Aymericum Peyrat abbatem Moissyaci in Chronico qui eas, uti ait, refert ex originale, sed quod vix legi poterat, in multis errasse ex ipso ejus authentico patet, quod in Bibliotheca Colbertina asservatur. Porro ideo has litteras ad praesentem annum revocamus, quod hoc ipso, aut certe anno sequenti, Guillelmus comitatum Tolosae abjecisse videatur; praecedenti vero, nondum ecclesia Sanctae Mariae ad sepeliendos comites deputata fuerit, ut patet ex veteri instrumento anni 1093 apud Catellum relati: quo post longas inter ecclesias Sancti Stephani et Sancti Saturnini pro jure coemeterii concertationes, statutum ex partium [Col. 0137B] consensu ab Isarno Tolosano caeterisque comprovincialibus episcopis fuit, ut episcopi, comites, milites, ac eorum uxores, ac filii et filiae apud Sanctum Saturninum; caeteri vero omnes apud Sanctum Stephanum sepelirentur, nulla beatae Mariae mentione facta. Hinc nonnisi post initam illam concordiam, Guillelmus, qui erga sanctam Dei Genitricem bene affectus erat, ab Urbano impetrasse dicendus est ut tam ipse quam sui posteri in ejus percelebri basilica tumularentur: quam Urbani concessionem Paschalis II ejus successor postea confirmavit. Visitur hodieque in ea ecclesia, vulgo Beatae Mariae Deauratae (La Daurade) dicta, quae nostrae congregationi Sancti Mauri ordinis Benedictini addicta est, [Col. 0137C] epitaphium unius ex Alfonsi comitis filiis, saeculo sequenti in cunis mortui, marmori inscriptum, in quo Urbani ea de re decretum laudatur his versibus:

Vir sacer Urbanus Romanus papa secundus
   Esse cimeterium praecipit hoc comitum.
Insuper, ut didici, jubet illos hic sepeliri,
   Sacro mandato civibus inde dato.

Circa idem tempus monachis Silvae Majoris qui apud Sanctum Antonium degebant indulsit pontifex ut in propria ecclesia sepeliri possent, contra quam a Simone episcopo statutum fuerat, ut ex ejusdem Simonis instrumento patet, cui S. Geraldus Silvae Majoris abbas subscripsit anno 1095 defunctus.



CLXV. Bilionensium canonicorum repressa temeritas.
[Col. 0137D]

Ad hujus quoque anni finem revocari posse visum est ejusdem pontificis epistolam Duranno Arvernensi episcopo, qui anno sequenti mortuus est, inscriptam adversus Bilionenses canonicos, qui immani sacrilegio ecclesiam, omnemque sacram et communem suppellectilem prioratus Sancti Lupi, a Celsinianensi ordinis Cluniacensis monasterio dependentis, diripuerant. Haec controversia, quam Durannus non composuerat, paulo post ejus mortem recruduit, re ad Guillelmi illius successoris curiam delata. Bilionenses causa prorsus cecidere, ut fusius narratur in veteri instrumento quod ex chartario Celcinianensi vidimus.



CLXVI. Urbanus in Tuscia praevalet. Henricus in Longobardia. Placentina synodus indicta.
[Col. 0138A]

Roma jamdudum exierat, ut Bertoldus scribit, Urbanus, cum sub hujus anni finem Natalem Domini in Tuscia gloriosissime celebravit; ubi indefessum suarum partium defensorem habebat Dagobertum, seu Daibertum antistitem Pisanum, quem idem pontifex, ut diximus, pallii honore aliisque archiepiscopalibus insignibus ac juribus jam antea donaverat. Octobris initio Pisis versabatur Urbanus, si credimus (et cur iis ea in parte non crederemus?) iis litteris quas Humbaldus Lemovicum episcopus falsavit, ut ad initium anni 1096 dicemus. Henricus interea, id est sub hujus anni finem et sequentis initio, ut prosequitur Bertoldus, in Longobardia [Col. 0138B] morabatur pene omni regia dignitate privatus, quod Conradus ejus filius, qui anno 1093 ineunte rex Italiae renuntiatus fuerat, Mathildi comitissae, caeterisque Sancti Petri, uti eos appellabant, fidelibus conjunctus, totum robur paterni exercitus in Longobardia obtineret; quare pontifex, cujus res adeo tunc prosperae erant, hac temporum opportunitate bene utendum ratus, in media Longobardia, ait Bertoldus, in civitate Placentina, inter ipsos schismaticos, et contra ipsos generalem synodum condixit, ad quam episcopos Italiae, Burgundiae, Franciae, Alemanniae, Bajoariae, aliarumque provinciarum canonica et apostolica auctoritate missis litteris convocavit. Has ad metropolitanos universos transmissas fuisse, ut [Col. 0138C] ipsi suos suffraganeos cum abbatibus eis subjectis ad concilium invitarent, discimus ex epistola Raynoldi Remorum archiepiscopi ad Lambertum Atrebatensem episcopum ea occasione scripta, quae adeo inter Urbani epistolas, cum ipsae pontificiae litterae amplius non existant, referetur.



CLXVII. Urbanus Bononiam venit.

Pontificem e Tuscia profectum Bononiam adiisse scribit Ghirardaceus, in ejus urbis Historia, ubi asserit eum magno cum apparatu ibi fuisse a civibus susceptum, atque inde abeuntem septum fuisse tribus equitum Bononiensium cohortibus, quae ipsum Claromontem usque comitatae fuerunt, praesidii procul dubio simul et honoris causa.



CLXVIII. Urbanus synodum Guastellensem celebrat. Canusii a Mathilde excipitur.
[Col. 0138D]

Eumdem tunc temporis magno cardinalium, episcoporum ac principum Italiae comitatu stipatum apud Guardescallum, seu ut vulgo appellatur Guastallum, synodum habuisse narrat Sigonius, libro IX De regno Italiae; quod etiam alii auctores habent. Et quidem Pandulfus in Urbani Vita, inter alia concilia quae ab eo celebrata fuisse memorat, unum occurrit Ewardastallense in Langobardia: in quo factam fuisse praefationem de beata Maria scribit, quae vulgo ipsi tribuitur. Verum cum nihil ibi statutum fuisse usquam legatur, ob id solum hanc synodum coactam fuisse verisimile est, ut quae ad Gallicanum iter, et ad concilium Placentinum, quod jamjam pontifex erat celebraturus, necessaria erant, [Col. 0139A] rite disponerentur. Favet huic conjecturae Sigonius ipse, qui eamdem synodum ad hujus anni 1094 finem revocat; tum subjungit Urbanum inde profectum magnifico apparatu Canusii a Mathilde comitissa exceptum fuisse. Wardastallum ac Canusium pontificem adiisse testis quoque est Ripamontius, cui alii auctores astipulantur. Nonnulla habet Domnizo de Urbani in Longobardiam adventu, sed locum non exprimit ubi a Mathilde fuerit susceptus, nec aliam praeter Placentinam synodum commemorat. At Ciaconius synodo Placentinae praemittit aliam apud Willam Rastallam super ripam Padi, cui Mathildem interfuisse scribit.



CLXIX. Urbanus Cremonae. Privilegium dat S. Aegidio et Parthenoni Cremonensi.

[Col. 0139B] Placentiam pergens Urbanus Cremona transivit, ibique scripsit epistolam ad universos Gotthiae fideles in gratiam monachorum Sancti Aegidii Vallis Flavianae, quibus Raymundus comes nonnulla restituerat, quae huic monasterio ipse et ejus antecessores injuste abstulerant. In pontificiis ea de re litteris, quae postea in synodo Placentina relectae et confirmatae fuerunt, datis Cremonae hoc anno XII Kalendas Martii, mentio fit Hervirae uxoris Raymundi, cujus nomen hic commemoramus, quod illud varie apud varios etiam antiquos auctores referatur. Idem pontifex privilegium concessit Gissae abbatissae monasterii Sancti Joannis Evangelistae prope eamdem Cremonam urbem, quod cum nullum habeat in codice ex quo illud habemus, chronologiae notam, [Col. 0139C] huc revocare visum est. Mirum autem est nullam hujus monasterii mentionem inveniri, ne quidem apud Lubinum in Notitia abbatiarum Italiae, cujus conditores fuisse Bernardum comitem, et Bertham ejus uxorem tempore Gregorii VII ex hoc diplomata discimus.



CLXX. Concilium Placentiae.

Sub finem Februarii pontifex Placentiam advenit concilium mox celebraturus, quod hoc anno habitum fuisse omnes consentiunt. Si vero concilium Placentinum auctor Chronici Malleacensis, aliique nonnulli auctores anno 1094 consignarint, hac in re secuti sunt veterem Gallorum computandi morem, qui anni exordium a Paschate repetebant. Placentinam Ecclesiam tunc regebat, si Ughello credamus, Addo [Col. 0139D] seu Aldus, Henrici Augusti consiliarius, cui, post Bonizonem Sutriensem, praemittit ille auctor Vindicium anno 1091 et Watrium, natione Gallos, quos forte huic Henriciano episcopo Urbanus opposuerat, eo modo quo ipsius Urbis cives Ecclesiae Romanae addictissimi Bonizonem antea adoptarant. Porro ad concilium tanta convenit ex omni natione quae sub coelo est hominum multitudo, ut eos nulla ecclesia nullave domus publica aut privata, imo nulla etiam platea urbis continere potuerit; quare pontifex synodi conventus extra urbem in campo celebravit, ipso testante Bertoldo, qui etiam paulo inferius scribit ad eam clericorum quatuor fere millia, laicorum vero plus quam triginta millia occurrisse. Hinc [Col. 0140A] ejus Acta apud Holstenium et Labbeum testantur concilium primo ac tertio die in campo sedisse, quod tantus populus ad illud convenisset, ut nulla eos ecclesia capere valuerit.



CLXXI. Quo tempore habitum sit Placentiae concilium, et qui ei adfuerint.

Hanc synodum circa mediam Quadragesimam celebratam fuisse scribit Bertoldus. id est ipsis Kalendis Martii, ut habet vetus codex a Labbeo laudatus, et consentit Domnizo in versibus quos in app. referemus. Eam vero diebus septem perdurasse Acta jam laudata perhibent his verbis: Septimo tandem die post tractationem diuturnam synodi capitula prolata, et assensu totius concilii comprobata fuere. Certe eam ultra dies octo non productam fuisse colligimus ex [Col. 0140B] Urbani epistola ad Noviomenses data die VII Idus Martii, post absolutam synodum. At nusquam legitur quot vel qui episcopi ei interfuerint, nisi quod in veteri Chronico Saxonico, quod ms. habemus, dicatur Henricus in ea synodo a ducentis fere Patribus communione eccletiastica privatus fuisse. Idem testatur Albertus Stadensis abbas in suo Chronico. Acta vero quae modo ex Labbeo laudabamus, habent hanc synodum praesidente domino Urbano cum episcopis et abbatibus tam Galliarum quam et Longobardiae et Tusciae fuisse celebratam; sed nonnullos quoque episcopos ex Alemannia, Bajoaria, aliisque provinciis huc convenisse Bertoldus affirmat, ex quibus Dimonem, seu Thiemonem Salisburgensem archiepiscopum et Udalricum episcopum Pataviensem [Col. 0140C] ex Bajoaria, Gebehardum Constantiensem ex Alemannia et Udalricum Augiae abbatem, data occasione, recenset; certe Udalricus illis temporibus, ut idem auctor scribit, ab ipso pontifice in abbatem consecratus fuit. Aliorum quorumdam antistitum nomina ex aliis monumentis discimus. Sic Hoellus Cenomannorum antistes in Actis ejus Ecclesiae episcoporum, editis tomo III Analectorum Mabillonianorum, dicitur eo tempore Romam adiisse, atque benigne ab Urbano acceptus cum eo apud Placentiam apostolico interfuisse concilio. Idem colligimus de Radbodo episcopo Noviomensi ex epistola mox laudata, et de Hugone Gratianopolitano, ex epistolis de controversia pagi Salmoriacensis. Haud dubium quin eidem synodo interfuerint Narbonensis et Arelatensis [Col. 0140D] archiepiscopi cum episcopis Nemausensi et Magalonensi, quibus Urbanus Psalmodiensium causae cognitionem adversus Massilienses Sancti Victoris monachos hoc anno commisit, si non fallit instrumentum ea de re confectum. At probabilius est annum 1094 pro 1096 initio ejus instrumenti irrepsisse. Alios fortasse nobis suppeditabunt alia antiqua monumenta, sed nullum plures indicat quam privilegium Sancti Aegidii jam laudatum, quod in hac synodo cum Urbano confirmarunt multi cardinales, episcopi et tres abbates, quorum nomina huic privilegio subnectuntur. Pontifici in eadem synodo consiliarium adfuisse sanctum Brunonem, parentem Carthusianorum, omnes ferme vulgati auctores [Col. 0141A] tradiderunt, nec animus est hanc opinionem impugnandi; at illis assentiri non possum qui asserunt huic sancto viro tunc temporis oblatum fuisse a pontifice archiepiscopatum Rhegiensem in Calabria. Hoc enim ad aliud tempus revocandum esse, ut jam alias diximus, ex eo evincitur quod tunc ejus Ecclesiae sedes vacua non fuerit. Ut ut sit, certum est Brunonem, etsi Urbanum Placentiam usque comitatus sit, in Gallias cum eo non rediisse; quod forte ei grave fuisset per tot civitates ac provincias pererrare: quare in Calabriam secessit, ubi jam tum ordinis sui fundamenta posuerat multisque donatus fuerat possessionibus, ut patet ex Rogerii comitis et aliorum instrumentis, quae passim in libris editis occurrunt.



CLXXII. Quid in eodem concilio tractatum. De divortio Praxedis Augustae. Excommunicatur Philippus rex. Expeditiones sacrae.
[Col. 0141B]

Auctor est Ordericus Vitalis, initio libri IX, Urbanum papam in concilio Placentino de pace aliisque utilitatibus sanctae Ecclesiae diligenter tractasse. Sed quae hic auctor summatim protulit operae pretium est paulo accuratius ex aliis scriptoribus, ac potissimum ex Bertoldo, singulatim, prout fas erit, expendere. Ad hanc synodum venerat Praxedis Augusta, a chronographo Saxonico, quem jam laudavimus, et a Dodechino dicta Adheleidis, cujus ab Henrico imperatore secessum approbarunt Patres, cum ab ea audiissent varias contumelias, et inauditas fornicationum spurcitias quas a marito passa [Col. 0141C] fuerat. Hinc commissorum delictorum quae nonnisi invita perpetrasse videbatur, venia ei data est, et remissa poenitentia quae injungenda fuisset ad tantorum facinorum expiationem, quod delicta sua palam non erubuisset confiteri. Haec vero, recepta in concilio absolutione, in patriam suam revertisse dicitur, ubi reclusa in monasterio vitae religiosae exercitiis operam navans, sancto fine quievit.

Philippus Francorum rex, qui anno praecedenti, ut diximus, ab Hugone legato sedis apostolicae ob adulterinas ejus nuptias excommunicatus in Augustodunensi concilio fuerat, legatione ad hanc synodum missa, inducias a pontifice accepit ad festum Pentecostes; ipse vero Hugo, quod, ab Urbano vocatos [Col. 0141D] ad synodum, nec ipse nec ullus ab eo missus interfuisset, a legationis apostolicae officio suspensus est.

Advenerunt ad eamdem synodum Alexii Constantinopolitani imperatoris legati, ad implorandam pontificis et Christianorum principum opem adversus infideles, qui ad muros usque Constantinopolitanos omnia subjugarant. His in concilio expositis, multi ad expeditionem in has regiones suscipiendam jam tunc se astrinxerunt; quod famosae illius, quae postea in Claromontano concilio decreta fuit, expeditionis aliquod veluti praeludium fuit. Et quidem Petrus eremita, ut scribunt vulgati auctores historiae expeditionum Jerosolymitanarum, ex Oriente reversus pontificem, antequam Roma exiret, jam anno praecedenti [Col. 0142A] convenerat, eique nomine patriarchae Jerosolymitani exposuerat quam necessarium foret ut Christiani principes, simul in unum conjunctis viribus, sacram expeditionem susciperent in Orientem, ad locorum sacrorum recuperationem et tutamen Christianorum, qui in his regionibus positi sub infidelium jugo opprimebantur; quare dum Urbanus absoluta Placentina synodo, aliam celebraturus eadem de causa in Gallias veniret, Petrus ipse varias provincias eo animo peragrabat, ut populorum et potissimum virorum nobilium animos ac principes ad has expeditiones amplectendas praepararet.



CLXXIII. Haereses proscriptae.

Proscriptae in eadem synodo haereses quae Ecclesiam tunc temporis perturbabant. Praecipuae erant [Col. 0142B] Simoniacorum et eorum qui ab ipsis, quos uti tales noverant, fuerant ordinati; item Nicolaitarum, seu presbyterorum aliorumque majorum clericorum incontinentium. Renovata sunt etiam ibi, ut refert Bertoldus, dira in Berengarianam haeresim jam ab antiquo saepissime anathemitazatam; et contra eam sententia catholicae fidei firmata fuit: videlicet quod panis et vinum cum in altari consecrantur, non solum figurate, sed etiam vere et essentialiter in corpus et sanguinem Domini convertantur. Denique anathemata cum candelis ardentibus in Guibertum et ejus complices, quod jam non semel factum fuerat, iterum pronuntiata et renovata uno omnium Patrum voto et consensu fuerunt. Ejusdem et Henrici facta damnata a Patribus fuisse narrat Domnizo, qui refert Henrici [Col. 0142C] in Praxedem flagitia in publicum evulgata, multis occasionem deserendi imperatoris praebuisse: quod Urbano animum adjecerat ad iter in Longobardiam suscipiendum, ibique synodum celebrandam. Videsis ejus auctoris versus in Appendice.



CLXXIV. Augia episcopo Constantiensi subjecta.

Testis est Bertoldus Urbanum in ea synodo omnem potestatem in clerum et populum Augiensis insulae Udalrico Augiae abbati, quem ipsemet eo tempore consecraverat, interdixisse, eamque concessisse Gebehardo Constantiensi episcopo, qui concilio praesens erat; hinc cum paulo post Udalricus de illa sese intromisisset litteris Urbani redargutus est. Sed illae litterae interierunt.



CLXXV. Canones. De Ecclesiae disciplina.

Praeclara etiam in eadem synodo circa mores et disciplinam ecclesiasticam instituta et promulgata fuere, quorum nonnulla capita recenset idem Bertoldus. »Inter alia, inquit ille auctor, cautum est ut ad poenitentiam non recipiantur qui concubinas, et odium ex corde, et quodlibet mortale peccatum dimittere nollent. Ut nullus presbyter, nisi proprius episcopus hanc ei curam commiserit, quempiam ad poenitentiam recipiat. Ut iis qui corpore non vero mente inter excommunicatos morantur, ad confessionem rite venientibus Eucharistia non denegetur; modo excommunicatorum sacramentis non communicaverint. Ut eorum qui ab excommunicatis ordinati fuerint irrita non sit ordinatio, modo probare valeant [Col. 0143A] se nesciisse suos ordinatores fuisse excommunicatos:« ex quo canone patet ejus concilii Patres non censuisse ordinationes ab excommunicatis factas, invalidas esse. »Statutum quoque fuit ut pro chrismate, baptismo et sepultura nihil unquam exigatur: denique, ut jejunia Quatuor Temporum custodiantur statis hebdomadis, quae ibi designantur.« Ejusdem concilii canones quindecim haberi in collectione Anselmi Lucensis episcopi scripsit Baronius, qui reipsa passim in codicibus mss. ejus auctoris occurrunt, sed id intelligendum est de additionibus ad hanc collectionem factis, quippe cum Anselmus novennio ante illam synodum ad coelos abierit. Illi autem canones Anselmiani, ii ipsi sunt quos Labbeus ex variis codicibus mss. vulgavit tomo [Col. 0143B] X Conciliorum: quippe qui omnino conveniunt cum iis statutis quae ex Bertoldo laudavimus. Iidem passim in variis Gratiani et aliorum compilatorum decretis occurrunt. Ex his septem priores conditi sunt adversus Simoniacos, aut eos qui ab illis ordines susceperint; quinque sequentes eos tangunt qui ab ipso Guiberto antipapa aut ejus complicibus et aliis schismaticis fuerant ordinati. Decimus quintus, qui in aliquot codicibus desideratur, et tamen laudatur a Gratiano, vetat ne quis ordinetur absque titulo, aut ne ordinatus in una ecclesia ad aliam transmigret, neve aliquis duabus in Ecclesiis tituletur. Addunt nonnulli codices canonem unum passim a variis auctoribus laudatum, contra clericos qui investituram dignitatum ecclesiasticarum a laicis recipiunt.



CLXXVI. Praefatio de B. Maria.
[Col. 0143C]

Recepta est apud auctores vulgatos traditio, Urbanum papam in hoc concilio decimam praefationem quae est de beata Maria, novem antiquis addidisse. Id diserte habetur in veteri codice ms. archimonasterii Remigiani apud Remos, ab annis circiter quingentis scripto, ubi post relatum sub Pelagii papae nomine de novem praefationibus decretum, eadem manu adduntur haec verba: Decima addita fuit in concilio Placentino sub Urbano papa celebrato. Rem vero sic contigisse ferunt. Cum pontifex apud Sanctam Mariam de Campania, vetustissimae pietatis templum, sacris operaretur, ut Deus incoepta concilii bene verteret, jamque praefationem offerret; repente [Col. 0143D] ex instinctu divino in illa dulcissima verba populo demirante prorupit: »Et te in veneratione beatae Mariae virginis collaudare, benedicere et praedicare; quae et Unigenitum tuum sancti Spiritus obumbratione concepit, et virginitatis gloria permanente huic mundo lumen aeternum effudit Jesum Christum Dominum nostrum, per quem,« etc. quam praefationem universalis post modum Ecclesia adoptando probavit, et etiam nunc retinet. Hanc nonnulli a beato Brunone editam fuisse volunt; at eam ab ipso Urbano factam fuisse diserte tradit Pandulfus in ejus Vita, non quidem in Placentina, sed in Ewardastallensi, ut jam monuimus, synodo. Plura de hac praefatione habet Petrus Maria Campus in Historia [Col. 0144A] Placentina, lib. XII ad an. 1095; quae cum non satis sibi constent, huc referre visum non est.



CLXXVII. Confirmatum S. Aegidii privilegium. Item Cluniacense. Lis de pago Salmoriacensi.

Actum etiam in Placentina synodo de aliquot privatis monasteriorum et aliarum Ecclesiarum negotiis. Certe jam supra observavimus Urbani diploma, quo bona quaedam monasterio Sancti Aegidii a Raymundo comite restituta, coram hujus concilii Patribus recitatum ac laudatum fuisse. Confirmata etiam ibi fuere privilegia monasterii Cluniacensis, ut ipse pontifex testatur in diplomate ea de re dato post aliquot dies, sancto Hugoni, inscripto. Litem de Salmoriacensi pago inter Guidonem Viennae et Hugonem Gratianopolis episcopos jam in variis conventibus, [Col. 0144B] ut diximus, ventilatam, in hac quoque synodo agitatam fuisse discimus ex ipsius Hugonis libello, in quo refert pontificis epistolam ad Guidonem datam Placentiae die IV Idus Martii, ut eum ad meliorem sensum revocaret. Sed frustra; at die praecedenti scripserat pontifex ad Robertum Flandriae comitem, ut Lamberto episcopo Atrebatensi suppetias ferret ad recuperanda suae ipsius Ecclesiae bona, quae ob ejus cum Ecclesia Cameracensi unionem distracta fuerant. Hac etiam ipsa die, ut codex noster ms. praefert, alias litteras scripsit idem pontifex Gualchero electo Cameracensi, ut ne impeteret quod a sede apostolica de divisione Cameracensis et Atrebatensis Ecclesiarum constitutum fuerat; ex quibus epistolis colligere licet actum [Col. 0144C] quoque fuisse in concilio Placentino de restitutione Atrebatensis Eccles. jam in multis conciliis confirmata.



CLXXVIII. Urbanus synodo absoluta varia concedit privilegia. Hirsaugiense, etc. Epistola ad Noviomenses. Duae pro Atrebatensi Ecclesia. Una pro lite Salmoriacensi. Privilegium Magalonense. Privilegium Cluniacense.

Haec de negotiis quae in ipsa synodo tractata fuerunt, quantum licuit collegimus, at hinc inferre non licet epistolas quas laudavimus, durante adhuc concilio conscriptas fuisse, cum certum sit ex ea quae ad clerum et populum Noviomi de Radbodo episcopo data est, hanc synodum solutam fuisse die VII Iduum Martii. In ea quippe Urbanus scribit se Radbodum remandare ad suam ipsius urbem, cum ad [Col. 0144D] concilium, quod, inquit, Placentiae, annuente domino, egimus, pervenisset. Pontifex itaque non statim post concilii finem Placentia excessit, sive quod nondum omnia ad ejus iter Gallicanum necessaria disposita essent, sive propter alias quasvis rationes, quas divinare nihil interest. Eo vero temporis spatio, quod ibi exegit, de variis rebus litteras scripsit, quarum nonnullas, quod ad synodum Placentinam spectarent, supra memoravimus. De caeteris vero juxta temporis seriem paucis hic agendum.

Primo occurrit nobis insigne privilegium Hirsaugiensi monasterio, quod Gebehardus sancti Willelmi discipulus, cui inscriptum est, tunc regebat, concessum die VIII Idus Martii, proindeque ultimo concilii [Col. 0145A] Placentini die, aut certe, si intra dies septem absolutum fuit, die proximo post ejus celebrationem. Nihil autem mirum est Urbanum monachis Hirsaugiensibus adeo favisse, cum certum sit neminem in Germania ferventiorem illis in insequendis verbo et scripto schismaticis fuisse, ut ex apologia Henrici Augusti patet a Frehero in collectione auctorum Germanicae historiae edita. Quin et Hirsaugiense monasterium semper tutissimum asylum tempore Willelmi abbatis fuisse omnibus qui pro Gregorio VII stabant, discimus ex ejusdem sancti Vita, quae Saeculo VI Benedictino vulgata est. Trithemius aliique nonnulli aliud etiam vulgarunt ejusdem loci privilegium, sed multo minoris, si recte judico, auctoritatis, quod tamen omnino omittere visum [Col. 0145A] non fuit, ne, quod alii pro legitimo habuerint, temere videar rejecisse. Maxime quod Trithemius in ejusdem loci Chronico testetur hoc ipsum a Richardo Moguntino metropolitano probatum et admissum fuisse.

Die sequenti, id est nona Martii, scripsit Urbanus epistolam ad Noviomenses quam jam non semel laudavimus, pro Radbodo eorum episcopo, ut eum in pastorem recipiant. Et quidem eum nemo, quandiu in curia Romana fuerat versatus, cujusquam criminis accusaverat.

Post duos dies, scilicet undecima ejusdem mensis Martii, idem pontifex epistolam unam Gualcherio electo Cameracensi, et alteram Roberto comiti Flandriae conscripsit, in gratiam Atrebatensis Ecclesiae, [Col. 0145C] ut diximus numero praecedenti. Has sequitur ejusdem pontificis epistola ad Guidonem Viennensem archiepiscopum occasione Salmoriacensis pagi, itidem superius laudata, quae IV Idus id est 12 die Martii conscripta fuit.

Pridie Idus ejusdem mensis Urbanus varias possessiones a Gotofredo episcopo concessas Magalonensibus canonicis, qui regularem vitam juxta regulam Sancti Augustini amplexi fuerant, confirmavit, data eis sua benedictione, et peccatorum absolutione. Hujus rescripti meminit Antonius de Verdalla ejusdem Ecclesiae episcopus, qui sedis suae antistitum Historiam scripsit editam tomo I Bibliothecae Labbeanae. An vero Gotofredus ipse, qui forte tunc [Col. 0145D] Placentiae erat, illud ipse impetraverit, non exprimitur, quod tamen verisimile est, cum ipse multum desudasse dicatur in restituenda Ecclesiae suae canonicorum regulari vita.

Hoc privilegium aliud sequitur amplissimum quod post duos dies, id est 16 Martii, sancto Hugoni Cluniacensi abbati pontifex indulsit. In eo recensentur Ecclesiae eidem monasterio in variis provinciis subjectae, confirmanturque omnia alia privilegia superiorum pontificum; tum interdicit, sicut, inquit pontifex, a Gregorio in Romana synodo, et nuper a nobis in Placentina statutum fuerat, cuilibet archiepiscopo, episcopo, aut etiam legato apostolico omnem facultatem Cluniacenses interdicendi vel excommunicandi, aut cognoscendi eorum causas, [Col. 0146A] potestatem vero utendi mitra et aliis pontificalibus ornamentis, quae jam Hugoni abbati pro octo festivitatibus praecipuis concessa fuerat, pontifex ad illius quoque successores extendit.

Adhuc Placentiae erat Urbanus initio Aprilis, ubi pridie Nonas ejusdem mensis simile fere privilegium monasterio Sancti Victoris Massiliensis concessit, Richardo cardinali et abbati inscriptum, qui diu apostolicae sedis legati munere functus fuerat in Hispania. Datum in nostris exemplis dicitur anno 1096; sed mendum est ab amanuensibus commissum, quod facile ex aliis chronicis notis sanari potest, nisi annus, ut in plerisque aliis hujus et sequentis anni diplomatibus observare licebit, ibi a Martio mense praecedenti, in isto privilegio inchoetur.



CLXXIX. Richerus episcopus Virduni Urbano paret.
[Col. 0146B]

Quo tempore haec in Italia agebantur, Richerus, qui ab annis septem in Virdunensem episcopum electus baculum ab Henrico Augusto acceperat, ad Hugonem Lugduni archiepiscopum accessit, a quo post ejuratum schisma consecratus est ipso die sancto Resurrectionis Dominicae, ac paulo post, Dominica scilicet secunda post Pascha, Virduni cum ingenti civium applausu susceptus fuit, agente Rodulfo Sancti Victoris abbate, qui Urbani partium erat defensor acerrimus. Haec discimus ex Laurentio de Leodio in Historia ejus urbis episcoporum, quae tomo XII Spicilegii Acheriani edita est.



CLXXX. Urbanus a Conrado rege excipitur Cremonae.
[Col. 0146C]

Pontifex vero Placentia initio Aprilis egressus, multas urbes, ut habet Domnizo, peragravit; ac primo, ut quidem exigere videtur itineris series cum antiquorum auctorum relationibus composita, Cremonam rursus adiit, ubi Conradum Henrici filium Italiae regem IV Idus Aprilis, ut Bertoldus refert, habuit obvium, qui ei stratoris officium exhibuit, ac fecit fidelitatem juramento de vita, de membris et de papatu Romano. Urbanus vero recepit illum in filium sanctae Romanae Ecclesiae, eique consilium et adjutorium ad obtinendum regnum, et coronam imperii acquirendam coram populo firmissime promisit, salva quidem justitia illius Ecclesiae et statutis apostolicis; [Col. 0146D] maxime de investituris in spiritualibus officiis a laico non usurpandis. Haec cum accepisset Ivo Carnotensium antistes litteras pontifici scripsit quibus ei gratularetur. Huc enim revocandam esse non dubito ejus epistolam 43 ipsi Urbano inscriptam, in qua gaudium suum nullis syllabarum metis explicari posse affirmat, »quod audierit Romanam Ecclesiam sub ejus regimine ita prosperare, ut ad portum pene perventa, Italiae regnum jamdiu rebelle in conspectu ejus totum pene conticeat, et novus rex, (procul dubio Conradus) sese omnino ad Dei, ejusque voluntatem in ejus manus dederit.« Et quidem, ut observavit Sigonius, cum Henricus imperator ex Italia excessisset, brevi omnes ad [Col. 0147A] Conradi partes accurrerunt, cum jam initio hujus anni, ut ex Bertoldo diximus, idem princeps Mathildi junctus totum paterni exercitus robur obtinuisset.



CLXXXI. Welpho in Mathildem movet. Conradus Rogerii comitis filiam uxorem ducit.

Novum tamen hostem eo tempore sustinere conipulsa Mathildis, Welphonem scilicet patrem, ducem Bavariae. qui aegro animo ferens Welphonem suum filium a Mathildis ejus uxoris toro sequestratum vivere, veritus ne eo pacto bonis ejus frustraretur, ad Henricum descivit, ut ea bona si non sponte, vi saltem ab ea extorqueret; sed irriti fuere ejus conatus. Mathildis quippe, animo imperterrita, artes ejus elusit et potentiam fregit; nec mirum. Illa enim, [Col. 0147B] uti refert Willelmus Malmesburiensis, qui nec Urbano nec Mathildi favere consuevit, oblita sexus, nec dispar antiquis amazonibus, ferrata virorum agmina in bellum agebat femina. Nec felicior in Alemannia Welpho fuit, ubi multum. teste Bertoldo, cum aliis principibus nonnullis frustra laboravit in procuranda Henrici restitutione in regnum.

Interea Conradus, crescente in dies ejus potentia, Pisas cum apparatu regio adiit, ibique Rogerii comitis Siciliae et Calabriae filiam cum inaudita pecunia in sponsam accepit: quod Urbani et Mathildis consilio factum fuisse testatur Gaufridus monachus libro IV, ubi litteras a pontifice ea occasione ad Rogerium [Col. 0147C] scriptas commemorat. Sed hae exciderunt, summa earum ex illo auctore haec erat: Urbanum Rogerio scripsisse sibi magno honori et proficuo futurum, si filia filio regis futuro sponso jungatur; et juvenis sanctae Romanae Ecclesiae fidelitate adhaerens, sed sumptibus, quibus contra patrem, qui eum injuste oppugnabat, minus sufficiens, quos pater cum filia daret, viribus victus [f., auctus] ad debellandos inimicos sanctae Dei Ecclesiae praevaleret. Quod a Rogerio praestitum fuisse subjungit, missa ad hanc rem ingenti classe cum multis thesaurorum xeniis.



CLXXXII. Petrus rex Aragonum sedi apostolicae addictissimus.

Hoc ipso tempore suscepit Urbanus litteras a Petro Aragonum rege, quibus ille praeter obedientiam [Col. 0147D] filialem papae debitam, sese etiam obligabat ad census illius solutionem, quem olim suus pater Sancius tempore Gregorii VII sedi apostolicae reddendum instituerat. Has litteras ex Joanne Briz Martineio abbate Pennatensi laudat vir illustrissimus Petrus de Marca in Historia Bearnensi, easque hoc anno scriptas fuisse dicit. Et quidem hunc annum praefert insignis Urbani bulla, harum litterarum occasione, uti videtur, in ejusdem regis gratiam data. In ea Urbanus regem de ejus in Ecclesiam reverentia et propensione gratulatur; tum conqueritur quod nonnullos antistites, qui ei favere debuissent, adversarios pateretur; ac denique multa ei ejusque prosapiae principibus, ac aliis regni [Col. 0148A] proceribus praeclara jura concedit in ecclesias, quas vel liberaverint a Saracenorum jugo, aut certe de novo exstruxerint. Hoc privilegium, ex historicis Hispanicis dabitur inter Urbani epistolas; in quo quidem satis sibi constant chronicae notae, sed id habet incommodi, quod datum dicatur Romae 16 Aprilis hujus anni: quo tempore certum est Urbanum in Longobardia versatum fuisse. Joannes etiam ibi praesignator domini Urbani dicitur, quem titulum, ut observavimus, primis tantum Urbani annis, quibus Petrus nondum regnabat, usurpavit. Verum haec ex amanuensium incuria provenire potuerunt: quod eo verisimilius est, quo caetera in hoc monumento rerum veritati, et temporum circumstantiis apprime conveniant.



CLXXXIII. Privilegium S. Leonis Tullensis canonici regulares primo abbates obtinent.
[Col. 0148B]

Varias tunc peragrabat Longobardiae urbes pontifex, teste Bertoldo, ut nempe eas sibi devinciret, ac sua praesentia confirmaret, nec post suum in Gallia discessum ab eo deficerent. Certe in illis partibus versabatur cum Lutolfus Tullensis Ecclesiae decanus ab eo privilegium impetravit pro monasterio a se recens condito prope eamdem urbem in honorem beati papae Leonis IX, qui ante adeptum pontificatum Tullensis episcopus fuerat. Eo in loco canonicos regulares Augustinianos sub praepositi regimine instituerat Lutolfus, sed hunc praepositum Tullensis antistes postea in abbatem solemniter consecravit. Quid vero in Urbani privilegio contineretur, [Col. 0148C] haud certum est, cum ejus exemplar recuperare non licuerit; at ejus occasione rem notatu dignam observavit Bertoldus: nempe hunc morem primo in illis partibus invaluisse, ut monasteriorum clericorum, quae Romani canonica appellabant, rectores, antea praepositi solum dicti, nominarentur abbates, eoque titulo consecrarentur, hoc tantum excepto quod baculos non gestarent. Hic usus postmodum in alias quoque regiones penetravit, et canonicorum regularium praepositi deinceps non modo dimisso praepositi titulo sese abbates nuncupaverunt, sed etiam mitrae usum et alia abbatum insignia, permittentibus pontificibus, ut alii, usurparunt. Videsis Rupertum libro IV in regulam Sancti Benedicti, ubi epistolam ea occasione a Friderico [Col. 0148D] archiepiscopo Coloniensi scriptam refert.



CLXXXIV. Urbanus Mediolani privilegium Ecclesiae Carcassonensi dat. Epist. de lite Salmoriacensi. Humbaldus episcopus Antissiodori consecratur. Arnulfus Mediolanensis. Herlembaldi translatio.

Mediolani magnam mensis Maii partem exegit Urbanus, ubi die 21 regulares canonicos, quos Petrus Carcassonensis episcopus in sua cathedrali aliisque ecclesiis instituerat confirmavit, dato ea de re rescripto, cui aliud olim subjungetur post aliquot dies ad clerum et populum Salmoriacensis archidiaconatus datum, quo eis praecipit pontifex ut episcopo Gratianopolitano obediant, donec aliud a sede apostolica decretum fuerit. At jam ab initio hujus mensis Urbanus Mediolanum advenerat, si [Col. 0149A] non fallunt vetera monumenta Ecclesiae Antissiodorensis, in quibus legitur Humbaldum ejus urbis episcopum ab ipso pontifice Mediolani VI Nonas Maii ordinatum fuisse: et quidem hoc anno, ut habet breve Chronicon a Labbeo editum tomo I Bibliothecae novae, cui consentiunt antiqua alia documenta. Hinc emendare oportet Chronicum Hugonis monachi Sancti Mariani ejusdem urbis, ubi legitur Humbaldum anno 1096, post Robertum Ecclesiam Antissiodorensem rexisse, si tamen haec verba de ejus regiminis initio accipienda sint, aut si annum non inceperit a mense Martio. Hunc enim calculum plerique alii auctores Gallicani, maxime cum de Urbani itinere agitur, secuti fuerunt. Quod vero in Gestis abbatum Sancti Germani legitur primo [Col. 0149B] Humbaldi regiminis anno, concilium Nemausense ab Urbano fuisse celebratum, intelligi debet de Humbaldi inthronizatione: quippe qui mense Maio in Italia consecratus, ante Julium mensem suae sedis possessionem inire non potuit a quo tempore ejus regiminis annos ille auctor repetiit. Ut ut sit, cum constet eum ante Urbani iter in Galliam Mediolani fuisse consecratum, ejus ordinatio ultra Maium hujus anni differri non potest. De ea sic habet historia episcoporum Antissiodorensium, cap. 53, a Labbeo edita loco laudato: Humbaldus a clero et populo civitatis Antissiodori in Pontificem eligitur; electus quidem apud Mediolanum Italiae civitatem a clericis papae Urbano, qui pro quibusdam a sana doctrina declinantibus in Lombardiam descenderat, consecrandus [Col. 0149C] praesentatur, et ab eodem ibidem consecratus ad propriam civitatem reducitur, etc.

At, prae caeteris quae Mediolani peregit Urbanus, celebris imprimis fuit Arnulfi ejusdem urbis archiepiscopi restitutio, seu, ut verius dicam, prima ejus institutio in hac sede, ad quam biennio antea electus fuerat. Is nempe, ut narrat Bertoldus, anno 1093 in locum Anselmi defuncti substitutus, a legato apostolico interdictus fuerat, quod annulum et baculum ab imperatore recepisset; quam poenam aequo ille animo ferens in monasterium secessit noxam hanc expiaturus, ibique vixit privatus, donec, concedente Romano pontifice, ut habet idem Bertoldus, a Thiemone Salisburgensi archiepiscopo, Udalrico [Col. 0149D] Pataviensi et Gebehardo Constantiensi, episcopis, qui ad concilium Placentinum properabant, consecratus, ac paulo post ab Urbano pallio donatus, plenam Ecclesiae possessionem adeptus fuerit. In veteribus ejusdem Ecclesiae antistitum catalogis mss. legitur, referente Puricello, Arnulfum in festo Sancti Georgii super quodam equo albo sedentem una cum confanonariis Mediolanensibus numero duodecim ab ecclesia Sancti Dionysii in sedem suam processisse. Et quidem ejus ac Urbani paulo post Mediolanum adventus ita rerum statum ea in urbe mutavit, ut ejus cives Urbani auctoritate, inquit Sigonius, victi, qui antea inter se decertabant, veteribus positis simultatibus, in gratiam tanta animorum, facta mutatione redierunt, ut nobiles ac populares oscula inter se per [Col. 0150A] fora ac vias, manantibus prae gaudio lacrymis darent. Haec ille auctor, qui tamen falsus est, ut jam ad annum 1093 observavimus, scribendo Arnulfum ob id a catholicis episcopis tunc, ut putat, reordinatum fuisse, quod ab uno tantum episcopo catholico manus imponente consecratus fuisset. Caeterum Arnulfus, si Ughello, Ripamuntio et aliis nonnullis vulgatis auctoribus credatur, Urbanum in Galliam proficiscentem comitatus est, ac concilio Claromontano cum eo interfuit. Verum priusquam ex ea urbe excederent, Herlembaldi seu Hernebaldi, cujusdam martyris, catholicorum ea in urbe ducis, qui tempore Gregorii VII a schismaticis interemptus fuerat, corpus transtulere in ecclesiam Sancti Dionysii, ubi juxta alterum istorum temporum martyrem, Arialdum [Col. 0150B] nomine, diaconum Mediolanensem, depositum est. Ejus epitaphium ex Ughello huc referre visum est, sed mirum videri potest ejus memoriam nusquam in Martyrologiis reperiri; sic vero habet:

Hic HERNEBALDUS miles Christi reverendus
Occisus tegitur, qui coeli sede potitur;
Incestos reprobat, simonias et quia damnat,
Hunc Veneris servi perimunt Simonisque maligni.
Urbanus summus praeses dictusque secundus,
Noster et Arnulfus, pastor pius atque benignus,
   Hujus ossa viri tumulant beati.



CLXXXV. Urbanus Comi dedicat ecclesiam et Astae. Fructuariensis monasterii privilegium confirmat; item Pinariolensis.

[Col. 0150C] Initio Junii Urbanus Comum venit, ibique ecclesiam Sancti Abundii ejusdem urbis episcopi et patroni, quem praecipua religione, ait Sigonius, illa civitas colit, magna caeremonia dedicavit; et quidem tertia die Junii, ut fert antiqua ejus urbis traditio, cui rerum gestarum series omnino convenit. Inde progressus pervenit Vercellas, uti colligimus in Historia Hierosolymitana Alberti canonici Aquensis. Tunc Astam Liguriae urbem adiit, si vera est antiqua patriae traditio qua dicitur ejus urbis majorem ecclesiam ab eo pontifice consecratam fuisse. Id quidem Ughellus ad annum sequentem refert, in reditu Urbani e Gallia. At verisimilior est Augustini ab Ecclesia opinio, censentis hanc dedicationem [Col. 0150D] pontificem celebrasse ante suum in Gallias adventum, quam tamen ineunte anno 1096 consignavit, secutus fortasse inscriptionem ab Ughello relatam, quae eumdem annum praefert, baud dubie juxta Pisanum calculum, quo annus a Martio praecedenti inchoatus annos vulgares mensibus novem praevertit. Et quidem dies Kalendarum Juliarum, quo haec dedicatio facta fuisse dicitur in illa inscriptione, anno 1096 convenire non potest: certum quippe est Urbanum ea die anno 1096 adhuc in Gallia exstitisse. En ipsa inscriptio, qualem illam Ughellus ex veteri Kalendario, ut ipse ait, retulit tomo IV Italiae sacrae in catalogo episcoporum Astensium. Kalendis Julii, anno D. Incarnationis 1096, dicata est Astensis ecclesia a D. Urbano papa, qui omnibus vere poenitentibus [Col. 0151A] et confessis ad dictam ecclesiam, et reverentiam Dei et beatae Mariae virginis venerint in die dedicationis ipsius, et per totam octavam unum annum et 40 dies de injuncta poenitentia relaxavit et indulsit; D. vero episcopus Astensis, 40 dies. Jam vero utrum haec inscriptio omnino certa sit et antiqua, aliis judicandum relinquo. Otto tunc Ecclesiam Astensem regebat, cujus invitatu Urbanus hanc ecclesiam dedicasse dicitur apud Ughellum. intercedente Brunone Signensi episcopo, Urbani comite individuo et fideli amico, qui in urbe Astensi natus et ejus Ecclesiae canonicus fuerat antequam episcopus creatus fuisset. Cum vero ibi adhuc esset pontifex, privilegia monasterii Fructuariensis, cui tunc praeerat Ubertus seu Guibertus abbas, confirmavit et ampliavit, si Augustino [Col. 0151B] ab Ecclesia credamus, qui id asserit in Chronologia Pedemontana, cap. 27; at fallitur in anno 1089 designando quo id contigisse scribit, quanquam hunc errorem, deperdito hocce privilegio, certo emendare difficillimum sit.

Etiam Pinariolo Urbanum transisse conjicimus ex bulla hoc anno concessa Uberto abbati Beatae Mariae monasterii prope hanc urbem siti qua ei omnia bona confirmantur quae ab Adelaide comitissa et aliis quibusvis collata fuerant. Tum vetat pontifex ne quidquam ex illis a quovis hominum in posterum distrahatur. Non licuit hujus diplomatis exemplum habere, quamvis ea de re semel et iterum per amicos Pinariolum scribi curavimus, haud dubie quod istud monasterium, nunc a Fuliensibus possessum, [Col. 0151C] in hesternis bellis conflagraverit. An etiam Clusinum celebre Sancti Michaelis monasterium inviserit tunc pontifex, incertum est: at constat ex subsequentium pontificum bullis hunc locum privilegio Urbani donatum fuisse, sed quod deperditum est.

Haec de Urbani Gestis antequam in Gallias adveniret, quantum licuit, ex variis documentis collegimus, quid vero praestiterit in hoc itinere dicemus, postquam nonnulla praemiserimus de Anglicanis rebus, valde hoc anno occasione sancti Anselmi perturbatis.



CLXXXVI. Anglicanae turbae ob S. Anselmum. Conventus Rochingamiae. Anselmus Hugonem Lugdunensem archiepiscopum consuluit. Accipit pallium. Papae scribit.

[Col. 0151D] Deficientibus itaque ferme universis ab Henrico ejusque pseudopontifice Guiberto, quem Clementem III appellabat, solus supererat Guillelmus cognomento Rufus, Angliae rex, qui licet Guiberto non obtemperaret, Urbanum tamen nondum pro legitimo pontifice palam agnoscere voluerat, adeo ut duo essent, ut in Anglia ferebatur, inquit Eadmerus libro I Novorum, qui dicebantur Romani pontifices, Urbanus et Clemens, quae res in tantum Angliae Ecclesiam occupavit, ut a morte Gregorii VII per plures annos nulli loco papae subdi aut obedire voluerit. Contestatus tamen fuerat Anselmus coram rege ipso et universis regni ordinibus, cum in archiepiscopum anno 1093 expetitus fuisset, se nunquam nisi soli Urbano obediturum atque ea conditione Cantuariae thronum conscenderat; [Col. 0152A] at rex ei infensus, ut jam diximus, ejus monita veluti injurias aversabatur. Unde cum ab eo recens in Angliam reverso Anselmus hoc anno pontificem »adeundi licentiam pro pallii petitione proposuisset, ac sciscitanti ipsi quem papam vellet adire, Urbanum respondisset« ad Urbani nomen infremuit rex, dixitque, ut Eadmerus caeterique Anglicani scriptores referunt, se hunc nondum pro apostolico recepisse, ac nec suae nec paternae consuetudinis esse ut absque sua electione alicui liceret in regno suo papam nominare. Cumque Anselmus ei frustra conaretur in memoriam revocare quod apud Rovecestram, cum in archiepiscopum peteretur, contestatus fuisset se nunquam ab Urbani obedientia discessurum; et ex altera parte rex ipse Anselmo [Col. 0152B] persuadere non posset omnimodam sibi fidem et obedientiam deberi etiamsi Urbanum pro pontifice non haberet, visum est rem ad generalem totius regni episcoporum et procerum conventum referre.

Habitus est hic conventus anno 1095 Rochingamiae, die V Idus Martii, in quo Anselmus, teste Eadmero, qui haec fusius narrat, tanta cum animi constantia ac vigore episcopali de sua ipsius electione et de obedientia pontifici Romano, tum etiam regi debita peroravit, ut re quam volebat rex infecta, conventus post triduum fuerit solutus, dataeque sint induciae ad Pentecosten; episcopis inter ea plerisque Anselmo, cui videbant regem esse infensum, obedientiam, quod laici proceres non fecere, [Col. 0152C] denegantibus. Anxius quid in tanto rerum discrimine ageret Anselmus, sedem dimittere meditabatur, cum nulla spes affulgeret, ut ei videbatur, flectendi regis animum, nec obtinendi ab eo licentiam adeundi legitimum pontificem, a quo nondum pallium exceperat. Consuluit ea de re Hugonem Lugduni archiepiscopum, qui tunc temporis pontificis vices in Galliis agebat, scripta ad eum epistola, quae est 24 libri III, in qua ei Anglicanae Ecclesiae statum egregie repraesentat. Verum cum haec animo agitaret, duo clerici quos Willelmus, Anselmi constantiam frangi posse desperans, Romam miserat, ut explorarent Urbanus an Guibertus ibi potentior esset, in Angliam rediere cum Waltero cardinale Albanense, qui pallium afferebat, Urbani nomine Anselmo archiepiscopo [Col. 0152D] destinatum, quae res spem aliquam pacis habendae attulit. Rex quippe statim edixit ut in tota Anglia solus Urbanus pro vero et legitimo pontifice haberetur.

Verum cum omisso Anselmo legatus ad regem pallium detulisset, speravit ille se ab archiepiscopo pecuniam aliquam accepturum, eam saltem summam quam, si Romam archiepiscopus adiisset, fuisset in eo itinere expensurus, aut saltem sibi redderet quidquid ipse ad pallium ab Urbano impetrandum insumpserat; sed nihil ab Anselmo extorqueri potuit. Imo cum ab eo petitum fuisset ut pro regiae majestatis magnificentia pateretur saltem sibi a rege pallium solemniter imponi, illud quoque plane [Col. 0153A] renuit sanctus antistes, contestatus se mec pecunias ullas pro pallio unquam daturum, nec unquam commissurum ut sibi a quoquam hominum illud sibi imponatur. Et quidem ita factum fuit. Etenim post varias hinc et inde concertationes, quas Eadmerus, Willelmus Malmesburiensis et alii passim auctores referunt, tandem convenit inter partes ut pallium supra altare deponeretur, illudque exinde assumptum Anselmus, sibi ipsi aptaret; atque ita Anselmus absque ullo Simoniae naevo, pallium suscepit, et Urbanus absque ecclesiasticae libertatis jactura, a rege et populis pro vero et legitimo pontifice in Anglia haberi coepit. Scribit Willelmus Malmesburiensis Waltero Cantuariam venienti, qui pallium in arcula argentea deferebat, Anselmum inter populorum [Col. 0153B] applausus nudipedem, et sacerdotalibus vestibus redimitum obviasse; cumque pallium supra altare Sancti Salvatoris fuisset depositum, illud sibimetipsi super humeros aptavisse, ac demum processisse ad sacra peragenda: quod cum die Dominica IV Idus Junii factum fuisse observaverit, id hoc anno 1095, quo haec dies incidebat in Dominicam, contigisse constat.

Accepto pallio Anselmus Urbano opistolam scripsit, haec est 37 libri III ut ei ob tantum beneficium gratias referret, excusaretque se, quod Romam illud ab eo ipso recepturus non accessisset; sed hic mirare beati viri modestiam et charitatem, qui inter alias excusationis causas, ne verbum quidem habet de molestiis quas ea occasione a rege et episcopis [Col. 0153C] gravissimas pertulerat.



CLXXXVII. Anglia pacata, Herbertus sedi Thetfordensi restituitur. Privilegia pro monasteriis S. Ivonis, Belli.

Exinde vero liberum fuit inter Urbanum et Anglos commercium, et Herbertus, qui, quod Urbanum pontificem agnovisset sede sua pulsus a regiis ministris fuerat, eam recepit. Hic e monacho Fiscamnensi abbas Ramesiensis factus episcopatum Thetfordensem haud sine Simoniae suspicione adeptus fuerat; cumque ea de causa Romam adiisset, ut sese Urbani censurae subjiceret, a rege increpitus fuerat, et baculo, quem ei poenitenti reddiderat pontifex, privatus. Sed rebus eo modo quo diximus, compositis, sedi suae relictus est, quam anno sequenti, Norwicum, [Col. 0153D] constructa ibi nova basilica, transtulit, eamque usque ad mortem pacifice tenuit. Circa idem tempus Willelmus prior Sancti Ivonis in comitatu Huntidoniensi a Ramesiae abbatia pendentis privilegium accepit ab Urbano, quo omnes ejus loci possessiones ac immunitates confirmantur. Illud habetur in Monastico Anglicano, ubi nullam chronicam notam habet. Idem pontifex, ut habet Eadmerus, concessit monachis abbatiae Belli apud Excestriam commorantibus, ut in proprio monasterio sepelirentur. Litteras ea de re ab Urbano scriptas ad Osbernum episcopum Excestriensem laudat Paschalis II epist. 97; sed illae exciderunt. Certe ejus loci monachis infensos fuisse clericos Exonienses [Col. 0154A] discimus ex ipso Anselmo lib. III, epist. 20 ad eumdem Osbernum, ubi eum adhortatur ut monachos de Batailla in ejus urbe commorantes adversus clericorum injurias tueatur, eisque permittat signa ad officium divinum pulsare, ut ordo monasticus, quod ille fieri prohibebat, exigit. Sed jam ad Urbani Gallicanum iter revertendum est.



CLXXXVIII. Urbanus transit in Gallias.

Urbanus itaque Alexii Graecorum imperatoris precibus, ut Guibertus testatur initio libri II Historiae Jerosolymitanae, aliique passim auctores consentiunt, excitatus ac multo magis generalis Christianitanis periculo, quae quotidianis barbarorum incursionibus deperibat, incensus, imo et sacrorum locorum recuperandorum, quod omnes efflagitabant, desiderio [Col. 0154B] potissimum actus, rebus in Longobardia bene dispositis, marino itinere, uti habet Bertoldus, seu transcensis Alpibus, quod alii passim auctores volunt, in Gallias divertere coepit; et quidem mense Julio vertente, ut ex Hugone Flaviniacensi colligere licet. Nam is in Chronico refert Hugonem Lugduni archiepiscopum die tertia ante octavam Sancti Joannis Baptistae ex urbe Compostella reversum nuntius habuisse papae urbis de Apulia venientis et ad Gallias festinantis. Favet etiam traditio Astensium, qui, uti diximus, putant majorem suae urbis ecclesiam Kalendis Julii hujus anni ab Urbano in Gallias properante consecratam fuisse: unde falli necesse est eos qui aiunt, quod nemo veterum dixit, pontificem in pervigilio apostolorum Petri et Pauli Magalonam [Col. 0154C] hoc anno advenisse; et quidem id ad sequentem annum referri debere suo loco ostendemus.



CLXXXIX. Anicii festum Assumptionis celebrat. Ecclesiae Valentiae dedicatio.

Id porro certum est ex Bertoldo aliisque auctoribus, Urbanum, qui in Gallias ad celebrandum concilium advenerat, apud Anicium Vallavorum urbem vulgo Podium [Le Puy en Velay.] dictam, Assumptionem Deiparae Virginis celebrasse. Consentit Gaufridus prior Vosiensis in Chronico, tomo II Bibliothecae Labbeanae, ubi addit Urbanum, quem virum praedicandum appellat, per Burgundiam et Franciam in Gallias venisse, quibus verbis totum ejus iter comprehendit, quod ab eo ante concilium Claromontanum confectum est. Si tamen non fallit [Col. 0154D] chronica nota epistolae ipsiusmet pontificis ad Lambertum Atrebatensem episcopum, ille jam sub medium Julii Anicii versabatur; haec quippe dicitur data in ea urbe XVIII Kalendas Augusti. At fallor ego ipse nisi legendum sit XVIII Kalendas Septembris, quae ipsa dies est Assumptionis beatae Mariae, ab auctoribus ejus aevi, uti diximus, memorata. Et quidem mendum hoc loco in Urbani epistolam irrepsisse fatendum est, quod in mense Julio, qui sex Nonas habet, nullus dios occurrat XVIII ante Augusti Kalendas; nisi notarius appellaverit XVIII Kalendas Augusti, diem ipsam 15 ejusdem mensis Augusti, quo Kalendae in Augusto, etsi a sequenti mense vulgo dicantur, recenseri incipiunt, cujus rei fortasse [Col. 0155A] alia exempla proferri possent. Id sane dicendum est, si verum sit majorem Valentiae urbis basilicam ab Urbano, cum ad concilium Claromontanum properaret, Nonis Augusti dedicatam fuisse; quod quidem verum esse certis argumentis constare videtur.

Primo Chronicum vetus episcoporum Valentinorum sic de Guntardo episcopo habet: Eo praesidente, bonae memoriae Urbanus II pontifex Romanus Ecclesiarum Christi curam gerens, dum ad generale concilium iret Claromontem per hanc urbem iter faciens, etc. Idipsum diserte testatur Hugo Gratianopolitanus episcopus, in saepe laudato libello, quem integrum in Appendice referemus. Quod vero haec ecclesia Nonis ipsis Augusti dedicata fuerit, probat anniversaria ejus solemnitas, hoc ipso die in vetusto [Col. 0155B] Missali assignata; imo quae etiam nunc quotannis eadem die Valentiae celebratur. His omnibus suffragatur vetus inscriptio, litteris uncialibus lapidi insculpta, et uni ex ejusdem ecclesiae januis affixa, quae Calvinianorum furorem, quamvis nonnihil violata, cum hanc ecclesiam saeculo XVI diruerent. evasit. Sic vero habet:

ANNO AB INCARNATIONE DOMINI MILLESIMO NONAGESIMO . . . . NONAS AUGUSTI, URBANUS PAPA SECUNDUS CUM DUODECIM EPISCOPIS IN HONORE BEATAE MARIAE VIRGINIS ET SANCTORUM MARTYRUM CORNELII ET CYPRIANI HANC ECCLESIAM DEDICAVIT.

Quinam autem fuere duodecim illi episcopi, qui huic celebritati cum Urbano interfuere divinare non licet; at ex Hugonis libello discimus Guidonem archiepiscopum [Col. 0155C] Viennensem pontifici Valentiam ad dedicandam majorem ejus urbis ecclesiam accedenti occurrisse, ibique pontificem ei diem dixisse apud Romanos, ubi volebat litem de Salmoricensi pago, quae jamdudum inter ipsum et Hugonem Gratianopolitanum episcopum vertebatur, omnino definire. Adfuit Hugo, ut ipse de se loquitur, die condicta: at Guido, haud dubium quod causae suae diffideret, occupata loci Rotmanensis munitione, comminatus est se papam ibi retenturum, si contra ipsum sententiam ferret; quare pontifex, ut mitissimus erat, judicium hujus litis ad futuram synodum reservavit. An vero Rotmannos tunc adierit, non adeo certum est; id tamen innuere videtur Hugo, sed observat pontificem hac occasione suo jure, abbatia videlicet Rotmanensi, [Col. 0155D] quae ad Romanam Ecclesiam pertinebat exspoliatum fuisse.



CXC. Anicii indicit concilium apud Clarummontem.

Ex his patet Urbanum post dedicatam initio Augusti Valentinam ecclesiam, sive per Rotmanense oppidum, sive alia qualibet via, paulo ante medium ejusdem mensis Augusti Anicium advenisse, ubi concilium quod postea apud Clarummontem habitum est, celebrare constituerat. Id ultimum diserte habent auctores etiam aequales. Transactis Alpibus, inquit Albertus Aquensis libro I Historiae Jerosolymitanae, conventum totius occidentalis Franciae, et concilium apud Podium civitatem Sanctae Mariae fieri decrevit. Hanc synodum, si Willelmo Tyrensi archiepiscopo credamus, primum apud Vigiliacum, deinde [Col. 0156A] apud Podium convocare disposuerat, sed cum, uti conjicere est, nondum res essent dispositae, ipsam tandem, cum Anicii esset, apud Clarummontem Arvernorum civitatem celebrandam indixit. Certe litterae quibus Lambertum Atrebatensem pontifex ad hoc concilium invitavit, Anicii, ut mox dicebamus, datae sunt; et Bertoldus de Urbano loquens apud Podium versante, synodum, inquit, ad Montemclarum in octavam Sancti Martini apostolica auctoritate condixit, ad quam diversarum provinciarum episcopos, missis litteris, canonica vocatione invitavit. Has litteras ad metropolitanos scriptas fuisse, ut ipsi non solum suffraganeos suos episcopos aut abbates, sed etiam alios Ecclesiarum praepositos, imo et saeculares principes ad concilium pontificis nomine convocarent, [Col. 0156B] discimus ex epistola Raynoldi archiepiscopi Remensis ad Lambertum Atrebatensem ea occasione data. Et quidem operae pretium erat ut etiam principes ad concilium venirent, cum ob id potissimum celebrari deberet ut expeditio bellica adversus infideles decerneretur, quae eos maxime spectabat. Haec Raynoldi metropolitani epistola, quod encyclica Urbani perierit, dabitur inter ejus pontificis litteras, quam sequetur altera jam superius laudata, quam pontifex ad Lambertum scripsit, ut paratus sit Ecclesiae suae causam adversus Cameracenses in concilio mox futuro propugnare.



CXCI. Varias regiones peragrat Urbanus. Festive ubique susceptus.

Cum itaque pontifex res non ita dispositas invenisset [Col. 0156C] ut concilium possit intra paucos dies celebrari, varias urbes ac provincias interdum invisere constituit, in quibus ecclesias dedicaret, aut negotia, quae jamdudum excitata terminari non potuerant, coram positus facilius componeret, quod ab ipso factum fuisse discimus ex variis passim instrumentis antiquis et pontificiis diplomatibus. Mirum autem est quanto animi affectu, quantave reverentia pontifex ubique receptus fuerit, pro innata in Francorum mentibus erga sedem apostolicam et ejus antistites sincera devotione, quae eo major tunc fuit, quod pontifex ex ipsa Francicae gentis nobilitate exortus, sanctitate ac virtute et doctrina celebris esset, et praeclaris animae ac corporis dotibus probe instructus. Addit Guibertus aliam tantae laetitiae causam: [Col. 0156D] Papa, inquit, regni nostri fines ingrediens tanta urbium, oppidorum, villarumque laetitia et concursione excipitur, quanto omnium qui adviverent memoriis incompertum fuerat quod aliquando apostolicae sedis antistes in regiones has venisse videretur. Nullus quippe pontifex a Leonis IX tempore in Gallias ad Urbani tempora venisse memoratur.



CXCII. Ecclesiam Casae Dei dedicat. Privilegia concedit. Item Blasiliensi parthenoni.

Urbanus itaque Anicio egressus, primum in monasterium Casae Dei divertisse videtur, ubi ad preces Pontii ejus loci abbatis ecclesiam a sancto Roberto primo monasterii abbate et conditore incoeptam et ab ipso Pontio tunc absolutam, in honorem sanctorum Vitalis et Agricolae martyrum solemniter dedicavit [Col. 0157A] XV Kalendas Septembris. Id ipse pontifex testatur in bulla quam paulo post eidem monasterio apud Sanctum Aegidium concessit. De his vetus auctor Historiae ejus loci sic loquitur: Anno 1095 Urbanus papa ad preces abbatis nostri Pontii, basilicam Casedeensem a beato Roberto incoeptam, tuncque absolutam et consummatam solemni ritu die 18 Augusti dedicavit, ac paulo post monasterium liberum et immune ab episcoporum jurisdictione fecit, ut patet ex diplomate pontificio. Consentit Gaufridus prior Vosiensis, qui in Chronico ait Urbanum hoc anno monasterium Sancti Roberti de Casa Dei in honore sanctorum Agricolae et Vitalis, quorum reliquias ibidem quondam Renco episcopus Arvernensis collocaverat, XV Kalendas Septembris consecrasse. In veteri [Col. 0157B] notitia quae subjicitur bullae pontificiae mox laudatae, memorantur quidam episcopi qui pontifici in hac solemnitati adfuerunt. Facta est autem, ut ibi legitur, dedicationis hujus solemnitas XV Kalendas Septembris praesentibus et cooperantibus domino papae Urbano reverendis episcopis Hugone Lugdunensi, Aldeberte Bituricensi, Amato Burdigalensi, Durando Arvernensi, Hugone Gratianopolitano, Giraldo Cadurcensi, Joanne Portuensi, Daiberto Pisano, Brunone Signensi. In ejus beneficii memoriam Urbani nomen non solum in Casae Dei principe monasterio, sed etiam in cellis ei subjectis celebre evasit, ut ex Necrologio Sancti Roberti Cornilionis prope Gratianopolim patet. Praeter bullam superius laudatam, aliud privilegium concessit Urbanus eidem monasterio [Col. 0157C] in ista memoratum, quod forte etiam occasione hujus dedicationis datum est. Nullam habet in nostro exemplo chronicam notam, quod ideo huc revocare visum est. In eo recensentur praecipua monasteria Casae Dei tunc subjecta, ac ejus possessiones confirmantur; tum vetat pontifex ne ejus loci abbas cuiquam subjectionis professionem faciat, salva tamen debita episcopo Arvernensi reverentia.

Eo ipso die quo consecrata fuit ecclesia Casae Dei, Urbanus ad petitionem Florentiae Blasiliensis parthenonis abbatissae apud Arvernos privilegia ejusdem loci confirmavit, ac monasterium ipsum quod ab Ermengarde comitissa ejus conditrice sancto Petro oblatum fuerat, sub speciali apostolicae sedis tutela antecessorum suorum exemplo suscepit. At [Col. 0157D] nihil habet pontifex de querelis quas ejusdem loci sanctimoniales et clerici ad eum detulerant contra Casae Dei monachos, qui, ut illi dicebant, ecclesiam Sancti Stephani et Sancti Leonis ad Blasiliae monasterium pertinentem, vi ereptam retinebant. Blasiliensium litterae ea occasione scriptae, inter Urbani epistolas referentur, easque subsequetur privilegium ipsum, quod a se visum et pro sincero agnitum Philippus Bituricensium archiepiscopus in Gallicam linguam transtulit, et suo testimonio confirmavit feria quinta majoris hebdomadae anni 1243.



CXCIII. An abbatiam Rotmanensem adierit Urbanus.

Quo Urbanus post Casae Dei dedicationem ad extremos usque Occitaniae et Provinciae fines perrecturus [Col. 0158A] primum diverterit, incertum est. Habemus quidem prae manibus privilegium X Kalendas Septembris hujus anni concessum canonicis ecclesiae cathedralis Caturcinae, qui regularem vitam recens amplexi fuerant, sed cum in vulgato exemplo Romae datum dicatur, quod est omnino impossibile, nihil fere lucis afferre potest, nisi forte pro Romae legatur Romanis, qui locus est in Dalfinatu, dioecesis Viennensis, abbatia insignis, ubi pontifex, uti diximus, litem de Salmoriacensi pago dirimere constituerat: verum illa restitutio magis arrideret, si data fuisset haec bulla initio hujus mensis, quo certum est, uti probavimus, Urbanum Valentiam adiisse, a qua urbe haud multum Romanense monasterium distat. Huc tamen bullam illam revocare visum est, quae annum [Col. 0158B] 1096 ejus scilicet anni initium a Martio praecedenti repetendo, ut plerumque aliae, praefert: certum quippe ex aliis notis eam ad praesentem annum pertinere, nec sequenti competere posse.



CXCIV. Nemauso transierit. Apud S. Aegidium versatur. Privilegium Casae-Dei.

Sub finem mensis Augusti pontifex Nemausum adiisse videtur. Etenim licet nonnisi anno sequenti ejus urbis ecclesiam dedicaverit, ut ibi ostensuri sumus, cum tamen auctor Chronici Malleacensis scripserit Urbanum tunc, id est anno 1096 Nemausum remeasse, satis innuit eum jam ante invisisse hanc urbem. Et quidem certum est pontificem festum sancti Aegidii prima die Septembris in ejusdem sancti monasterio Vallis Flavinianae, quod ad dioecesim Nemausensem pertinet, hoc anno celebrasse. [Col. 0158C] Id quippe ipse pontifex testatur in privilegio, quod Odiloni abbati ejusdem loci paulo post concessit, in quo ait se erga beatum Aegidium devotione ferventem coercuisse Nemausensem episcopum, qui ejus loci monachis infensus erat. Ibi adhuc erat die 7 Septembris, quae monasterio Casae Dei privilegium concessit, in quo, ut modo dicebamus, alterum eidem loco jam indultum, additis nonnullis in gratiam basilicae a se recens consecratae praerogativis, confirmavit.



CXCV. Tarascone locum monasterii benedicit.

Inde Tarascone, quod oppidum est Provinciae in sinistra Rhodani ripa paulo infra Avenionem situm, transiens, quemdam locum a Stephania comitissa [Col. 0158D] monasterio Sancti Victoris Massiliensis, ut ibi ecclesia construeretur, datum, assistentibus sibi tribus cardinalibus et abbatibus Sancti Victoris et Montis-Majoris aqua lustrali aspersit, manu propria benedixit, ibique crucem erexit die 11 Septembris, concessa indulgentia iis, qui ad ecclesiae constructionem aliquid conferrent, ut ibi monasterium in honorem Sancti Nicolai cum coemeterio institueretur. Prioratus vero S. Nicolai hic memoratus hodieque subsistit prope Tarasconem, Sancto Victori Massiliensi subjectus.



CXCVI. Avenione dat privilegium S. Aegidio.

Die sequenti, quae erat 12 Septembris, Urbanus Avenione privilegium, quod jam supra laudavimus, monasterio Sancti Aegidii, in quo hospitatus fuerat, [Col. 0159A] concessit. Eo diplomate pontifex Odiloni abbati ejusque monachis abbatiam Sancti Eusebii et alias possessiones confirmat, vultque eos sub speciali sedis apostolicae tuitione haberi, ac tanquam oculi sui pupillam custodiri.



CXCVII. Tricastri privilegia dat canonicis S. Rufi.

Ejusdem mensis die 19 pontifex apud Tricastrensem Sancti Pauli urbem Dalphinatus bullam dedit in gratiam Alberti, seu potius Arberti abbatis, et canonicorum S. Rufi, quorum monasterium, congregationis cognominis caput, tunc prope muros Avenionenses situm, postea ob Albigensium clades in suburbium Valentiae, ac tandem in eam urbem saeculo XVI translatum est. In eo diplomate Urbanus Ecclesias Sancto Rufo subjectas recenset, easque [Col. 0159B] cum aliis ejus possessionibus confirmat, salva Avenionensis episcopi canonica reverentia. Aliud item Urbani rescriptum ad Albertum etiam Sancti Rufi abbatem, sed sine ulla temporis nota ex cod. ms. habemus, in quo praeclara habentur canonicae vitae elogia, ea omnino quae in aliis ad alios canonicos regulares epistolis et bullis passim habentur; sed Sammarthani tomo IV Galliae Christianae, in catalogo abbatum sancti Rufi Arberium et Adelbertum, ac si duo diversi abbates fuerint, distinguunt, ac priori tribuunt privilegium primo loco a nobis laudatum, ejusque maximam partem exhibent; de Adelberto autem nihil aliud habent, nisi quod ei Urbanus II direxit rescriptum, quod in scriniis inquiunt, hujus abbatiae servatur. At fallor nisi idem ipse sit cui utrumque Urbani rescriptum [Col. 0159C] tribuendum est, licet ejus nomen, uti fieri solet, alii aliter expresserint. Ut ut sit, parum nostri interest. Praeter haec apud Ivonem, Gratianum, et alios decretorum collectores, duo occurrunt canones ejusdem ferme argumenti, prior apud Gratianum, c. 19, q. 2, c, 2. Duae sunt, capitulo Sancti Rufi, aut Rufini, inscriptus, in Urbani litteris non habetur; alter vero eadem causa 19, q. 3, c. 3, statuimus abbati Sancti Rufini, ex secundo ex laudatis privilegiis excerptus est. Hunc praecedit alius canon de eodem argumento, sed nemini inscriptus.



CXCVIII. Monasterii et ordinis Antonii origo.

Tradunt auctores vulgati Urbanum tunc temporis condendo percelebri Sancti Antonii monasterio occasionem praebuisse. Cum enim, uti illi aiunt, Viennensem [Col. 0159D] provinciam illo anno peragraret, audivit virum quemdam nobilem, Guidonem aliis Guigonem Desiderii appellatum, solere secum per diversa hac illacque itinera corpus sancti Antonii, magni quondam illius eremitarum patriarchae, deferre, quod Constantinopoli ab aliquot annis advectum a majoribus suis acceperat. Id indigne tulisse dicitur pontifex, ac sub anathematis interminatione vetuisse ne id in posterum fieret, imperasseque ut tam venerabiles reliquiae, in ecclesia aliqua, quam ipse Guido mallet, sub monachorum bene viventium custodia deponeretur. Urbani jussis obtemperavit Guigo, advocatisque a Monte Majori prope Arelatem monachis, sacrum corpus in vico Mota Desiderii nuncupato [Col. 0160A] depositum eis tradidit. Postmodum fervente morbo, qui Ignis Sancti-Antonii vulgo appellatur, adjunctum est monasterio xenodochium, ubi pauperes undequaque adventantes reciperentur, fratresque nonnulli in eorum ministerium deputati fuerunt, qui cum primum monachis per aliquod tempus paruissent, postea, ob ingentes eleemosynas quae erogabantur, elatiores facti, eis subesse detrectarunt. Graves inter utrosque rixae et dissensiones ortae sunt, quibus in dies crescentibus, res eo devenit, ut hospitalarii illi potentiores effecti, jugo monachorum penitus excusso, sui juris esse coeperint, ac tandem in ordinem insignem excreverint, qui hodieque perseverat. Hanc esse originem abbatiae et ordinis Antoniani aiunt. Sed pontificii itineris [Col. 0160B] seriem persequamur.



CXCIX. Urbanus Matiscone concedit privilegia.

Urbanum Vienna et Lugduno pertransiisse virisimile est, at nullis instrumentis probare possumus; eum vero die 17 Octobris Matiscone exstitisse colligimus ex veteri notitia privilegii, quod hac ipsa die, et quidem anno 1096 pro 1095, uti habere solent pleraque ejus aevi instrumenta, monasterio canonicorum regularium Sancti Petri prope hanc urbem sito concessit, ac statim Cluniacum profectus est. Hujus privilegii exemplum reperire non licuit, quare visum est ejus loco illius notitiam in Appendice referre ex veteri cod. ms. a Severtio relatam.



CC. Cluniaci dat privilegium episcopo Matisconensi. Altare dedicat.

[Col. 0160C] Postridie, id est 18 Octobris, pontifex Cluniaci existens Landrico Matisconensi episcopo, qui eum haud dubie secutus fuerat, tuitionem sedis apostolicae efflagitanti libenter indulsit, data bulla, qua ei et ejus successoribus omnia Matisconensis Ecclesiae bona et privilegia confirmantur. Vetat etiam pontifex ne quisquam ejusdem Ecclesiae clericis, aut claustro, seu ejus domibus audeat violentiam aliquam irrogare. Data est XV Kal. Novembris.

Cum advenit Cluniacum Urbanus, jam a septem annis insignem basilicam exstruere coeperat sanctus Hugo ejus loci abbas, quam ab ipso pontifice dedicari cupiebat. Verum cum nimium tunc adhuc esset imperfecta, curavit sanctus abbas res ita disponi, ut saltem majus altare, adveniente pontifice, eo in [Col. 0160D] statu esset ut posset ab illo consecrari, quod reipsa factum est die 25 Octobris. Hujus dedicationis meminit auctor Chronici Cluniacensis ad annum 1095, et Ordericus Vitalis initio libri IX, ubi ait Urbanum multas sanctorum basilicas in Galliis dedicasse, quas privilegiis apostolicae sedis sublimavit. Tum signanter laudat consecrationem altaris Sancti Petri apud Cluniacum coenobium ab eo factam. At quod iste auctor aliique passim, data occasione, uno verbo laudaverunt, fusius exponitur in veteri instrumento quod sub titulo libertatis loci Cluniaci editum est in Bibliotheca Cluniacensi. Ibi legitur non solum majus, sed et matutinale altare ab Urbano, alia vero tria a tribus aliis episcopis, nempe Hugone [Col. 0161A] Lugdunensi, Daiberto Pisano et Brunone Signiensi consecrata fuisse. Tum refertur prolixa satis oratio, quam pontifex inter missarum consecrationisque solemnia habuisse dicitur, in qua limites jurissdictionis monasterii designavit. Praeter ea invenimus in vetusto cod. ms. aliam ejusdem rei notitiam, ubi, post recensita multa beneficia quae Urbanus monasterio Cluniacensi contulerat, statutum a sancto Hugone fuisse dicitur ut ejusdem pontificis commemoratio, quandiu viveret, in generali missa specialiter ageretur; et ut post ejus mortem, praeter debita singulis ejusdem loci monachis suffragia, ejus anniversaria depositionis dies solemniter in perpetuum celebraretur. Caeterum banni seu jurisdictionis Cluniacensis terminos ab Urbano praestitutos [Col. 0161B] confirmarunt subsequentes pontifices, ac potissimum Innocentius II qui, hoc ipso die quo Urbanus majus altare consecraverat, basilicam ipsam dedicavit, ut ex ejus et aliorum pontificum diplomatibus patet in Bibliotheca Cluniacensi editis. Hinc utriusque dedicationis memoria simul in antiquis aliquot Martyrologiis recolitur. Haec postrema dedicatio anno 1130 non sequenti, ut fallit chronographus Cluniacensis, peracta est.

Caeterum non modo Cluniaci principis monasterii, sed aliorum quoque ad illud spectantium jura et praerogativas asserere studuit Urbanus, ut patet ex multis, quae passim occurrunt, monumentis. Laudatur hanc in rem ejus bulla data octavo ejus pontificatus, id est praesenti anno qua Charitatis Beatae [Col. 0161C] Mariae supra Ligerim monasterii jura et exemptionem confirmat. At excidit haec bulla, cujus notitiam debemus Actis controversiae, quae sub Rollando abbate Cluniaci exorta est, anno 1220 occasione electionis prioris de Charitate.



CCI. An Remis concilium celebraverit. Dolensem ecclesiam dedicat.

Si Andreae Chesnio credamus, Urbanus, mense Octobri hujus anni, Remis habuit concilium, in quo anathema jam antea adversus Philippum regem latum confirmavit, expeditionem sacram adversus infideles decrevit, sancivitque ut deinceps in Assumptionis Deiparae virginis pervigilio jejunium ab omnibus observaretur; ac denique indixit aliud concilium apud Clarummontem proximo mense habendum. [Col. 0161D] Haec ille in Historia Romanorum pontificum Galliae edita. At quantum a vero vir sane eruditissimus aberraverit, patet non solum ex aliorum auctorum, veterum et recentiorum silentio, sed etiam ex Urbani itinerum serie, ac omnibus ejus aevi instrumentis a nobis prolatis, quae nullam tunc temporis synodum Remis habitam fuisse super satisque probant. Et quidem Raynoldus, Remorum tunc metropolitanus suos suffraganeos ad concilium Claromontanum ex Urbani praescripto invitavit; revocato ob hanc rationem, quod initio Novembris celebrandum indixerat, concilio provinciali, ut ipse dicit in epistola jam laudata ad Lambertum. Deinde ipse pontifex peculiaribus litteris monuit Lambertum [Col. 0162A] ut paratus sit in concilio Claromontano suae Ecclesiae restitutionem nuper factam tueri, quod ibi astituri essent Cameracenses adversus eam decertaturi. Denique in ejusdem Lamberti Gestis, ubi continuata rerum hoc anno gestarum series, cum itinere Remensis provinciae episcoporum ad Claromontanam synodum accurate et singulatim describitur, nihil omnino de hac synodo occurrit, quam proinde fictitiam esse merito credendum est. Haud magis certum est quod Souchetus in Notis ad Ivonis epist. 78 et Robertus ex Amalrico Biterrensi in veteri Gallia Christiana aiunt, Urbanum ecclesiam abbatiae Dolensis apud Bituriges hoc anno dedicasse. Vix enim id ferre potest pontificii itineris series; et quidem haec dedicatio a Paschali II Urbani successore [Col. 0162B] facta fuisse dicitur in Chronico Turonensi.



CCII. Silviniaci corpus S. Majoli transfert. Privilegium dat apud Monticulum.

Cluniaco itaque egressus Urbanus Silviniacum prope Molinas Burboniensium oppidum venit, ubi corpus sancti Majoli transtulit in locum decentiorem, et Archimbaldum super tumulum patris sui Archimbaldi quarti jurare fecit se toto vitae suae tempore bona, quae a patre aut a majoribus suis monasterio collata fuerant, illibata servaturum. Id ipsum testatur pontifex in bulla quam ejus loci monachis Idibus Novembris apud Monticulum concessit, in qua declarat se praesente Duranno episcopo Arvernensi, monasterium Silviniacum sub speciali sedis apostolicae tuitione suscepisse, ejusque possessiones, [Col. 0162C] quas singillatim recenset, confirmasse: hanc bullam Joellus Remorum archiantistes, petentibus Silviniaci monachis, a se visam et collatam anno 1245 integram ac illibatam inventam fuisse declaravit publico intrumento, quod sigillo suo munivit. Pontificem in eo loco dies fere octo exegisse discimus ex veteri instrumento chartarii Silviniacensis, occasione Archimbaldi Burboniensis principis modo memorati facto, qui malas consuetudines a patre suo exactas, et ab eodem morti proximo relaxatas renovare moliebatur. »Eodem tempore, verba ipsius chartae refero, facto intra Gallias pro quibusdam sanctae Ecclesiae utilitatibus adventu domni Urbani papae II, cum apud Silviniacum fere per dies octo moraretur, et quodam die in capitulo resideret, [Col. 0162D] cunctorum circumsedentium fratrum coetus ejus pedibus provolutus auxilium implorare coepit super malis quae jamdiu fuerant perpessi. Suscepta eorum petitione benignissime domnus papa, cum altera die rogaretur a jam dicto Archimbaldo, ut patris sui animam apostolica absolveret auctoritate, post expletam absolutionem, antequam a se Archimbaldus idem a se discederet, antequam etiam a tumulo pedes removeret, monitis ipsius princeps praefatas omnes malas consuetudines quas injuste quaerebat reliquit; et ut melius sui dicti memor esset osculum pacis ab eodem papa accepit.« Sed eorum immemor eas paulo post renovavit: quare res ad concilium Claromontanum delata est, ut infra dicemus.



CCIII. Clarummontem advenit Urbanus.
[Col. 0163A]

Peragratis Urbanus his provinciis Clarummontem die Novembris 14 aut sequenti advenit, cum interea episcopi ex variis orbis Christiani regionibus huc properarent. Ex his Lambertus Atrebatensis e sua urbe die 28 Octobris profectus, Pruvino Senonum transiit, quo ex oppido egressus VIII Idus Novembris a Guarnerio quodam milite castelli de Pont captus est. At ea de re monitus pontifex Guarnerium statim litteris ob tantam temeritatem objurgavit; simulque alias litteras Richerio Senonum archiepiscopo scripsit, ut eumdem militem commonefactum, si non resipisceret, simul cum suo ejus loco excommunicationi subjiceret. Verum priusquam eas recepisset Guarnerius, a Philippo episcopo Trecensi [Col. 0163B] suo fratre increpitus jam satisfecerat Lamberto; eumque sibi reconciliatum Antissiodorum usque, ubi die V Iduum ejusdem mensis advenit, honorifice fuerat comitatus. Occasione tamen hujus facinoris videtur conditus fuisse canon 32 concilii Claromontensis, ut suo loco dicemus. Porro Lambertus Antissiodori praeter Richerium Senonensem, comprovinciales ac vicinos suos Gervinum Ambianensem et Gerardum Morinensem episcopos reperit, quibuscum reliquum itineris confecit, et Clarummontem advenit die XV Kalendas Decembris, quae Dominica erat, ubi a pontifice benigne in osculo sancto susceptus benedictionem apostolicam recepit.



CCIV. Simul et alii episcopi, etc., apud Clarummontem conveniunt.

[Col. 0163C] Cum itaque omnia ad celebrandum concilium disposita essent, ad id enim longo antea Urbanus Henricum Siculum, qui post varias fortunas cardinalis et patriacha Antiochenus tandem fuit, praemiserat, convenerunt autem condicto die apud Clarummontem ex omnibus ferme Europae plagis cum Urbano papa archiepiscopi, episcopi, abbates, aliique omnium ordinum viri illustres pene innumeri. Auctor Chronici Sancti Vitoni Virdunensis, tomo I Bibliothecae Labbeanae, ait ad illud concilium episcopos pene totius orbis congregatos fuisse, exceptis Lotharingis, Alemannis et Hungaris. Hoc tamen celeberrimum fuisse scribit Robertus libro I Historiae Jerosolymitanae, conventu Gallorum ac Germanorum tam episcoporum quam principum. At [Col. 0163D] Alemanni, quorum nonnulli Urbano erant addictissimi, huc forte non convenerant, quod ante paucos menses Placentino concilio, uti vidimus, interfuissent. Ex Lotharingis autem, si Meurissio credimus et Sammarthanis, huic concilio adfuere Poppo Metensis episcopus, et Pibo Tullensis, qui Pibo, si P. Benedicto Capucino, auctori novae Tullensis Historiae, credamus, in suam dioecesim e concilio, cui cum Renardo Tullensi comite et Petro ejus fratre interfuerat, redux, ad sacram expeditionem suscipiendam plerosque istius regionis viros nobiles adduxit. Richerius vero Virduni episcopus, qui paulo ante illud tempus, ejurata Henrici secta, ab Hugone Lugdunensi fuerat consecratus, ad Urbanum, [Col. 0164A] cum apud Clarummontem esset, dona ac legatos transmisit, teste Laurentio Leodiensi in Historia episc. Virdunensium. Nullus vero ex Anglia episcopus huc advenisse usquam memoratur: Boso tamen monachus, qui postmodum Becci abbas fuit, a sancto Anselmo Cantuariensis archiepiscopo missus, ejus nomine ibi interfuit, ut ex ipsius Bosonis Vita discimus.



CCV. Eorum numerus.

Bertoldus tredecim archiepiscopos cum suis suffraganeis, ad hanc synodum, quam generalem appellat, convenisse tradit in qua 205 pastorales virgae notatae sunt. Urbanum omnes episcopos Galliae et Hispaniae apud Clarummontem congregasse, ibique concilium ingens celebrasse ait Ordericus Vitalis [Col. 0164B] initio libri IX, cui, inquit, interfuerunt archiepiscopi tredecim, episcopi ducenti et viginti quinque, cum multitudine abbatum, aliarumque personarum, quibus adeo sanctarum curae delegatae sunt Ecclesiarum. Consentit auctor Gestorum Lamberti episcopi Atrebatensis, qui totidem archiepiscopos et episcopos cum Romanis cardinalibus ad hoc generale concilium convenisse tradit, et praeter eos abbates nonaginta et eo amplius, exceptis honestis et religiosis diversarum regionum et provinciarum clericis et laicis. Idem postea in fine repetit, nisi quod archiepiscopos quatuordecim habeat in aliquot editis et mss. Unus tamen codex noster, et quidem vetustior solummodo tredecim praefert. In veteri notitia ejusdem concilii apud Labbeum ex codice Cencii Camerarii consedisse [Col. 0164C] cum Urbano dicuntur archiepiscopi duodecim, episcopi octoginta et innumeri abbates. Clarius vero scribit in Chronico Sancti Petri Vivi Senonensis huic concilio praesentes fuisse trecentos episcopos et abbates. Novus scriptor Gestorum Dei per Francos, trecentos et decem tam episcopos quam abbates. Denique Guibertus hoc concilium tanto celebrius fuisse dicit, quanto excellentis et inusitatae personae, Urbanum intelligit, ora cernere, verba audire erat desiderabilius. Tum subdit: Illic praeter episcoporum et abbatum examina, quos circiter quadringintos per prominentes ferulas fuisse aliqui numeraverant, totius Franciae et appendicium comitatuum litteratura confluxit. Nec mirum si Franci tanto cum ardore ad illustrem adeo et inusitatum coetum confluxerint. [Col. 0164D] Etenim praeter nativum fervorem, Philippus rex, ut Urbani votis obsecundaret, omnibus regni sui episcopis et abbatibus potestatem fecerat huc cum omni securitate commeandi, quod ipse pontifex in litteris ad Garnerium supra laudatis testatus est. Cum vero hujus concilii Acta accurate descripta non habeantur, nihil mirum est si varii quandoque fuerint auctores in assignando episcoporum qui huic concilio interfuere numero. Qui autem minorem quam caeteri numerum assignarunt, id fecisse videntur quod, cum omnes praesules omnibus sessionibus praesentes non fuerint, illi eos tantum recensuerint qui singulari alicui sessioni interfuerant. Et id saepius occurrit in instrumentis potissimum [Col. 0165A] de aliquo particulari negotio confectis. Ita Urbanus ipse in decreto pro confirmatione primatus Lugdunensis, huic definitioni interfuisse testatur, praeter Richerium Senonensem archiepiscopum, duodecim archiepiscopos cum episcopis octoginta, abbatibus nonaginta et eo amplius. Sed magis ad rem pertinet, quod auctor Gestorum episcoporum Turonensium et abbatum Majoris Monasterii paucos omnino recenseat antistites qui privilegio ejusdem monasterii in concilio subscripserint, quamvis ipsum concilium in praesentia quingentorum ferme Patrum celebratum fuisse ipsemet antea observasset.



CCVI. Sedes et nomina nonnullorum. Ministri papae.

Haec de numero episcoporum qui ad Claromontanam [Col. 0165B] synodum convenere; at quinam illi fuerint, quarumve sedium antistites, nemo est, ut puto, qui divinare velit, deficientibus probis instrumentis. Nonnullos tamen, qui passim in revolvendis eorum temporum monumentis occurrerunt, recensere haud ingratum putavimus; alios forte alii indicabunt. Ex his aliquot erant cardinales ex pontificis comitatu, ejus nempe officiales, scilicet Joannes Portuensis episcopus, Bruno Signensis, Walterus seu Gualterus Albiensis, seu potius Albanensis, qui paulo antea in Angliam legatus fuerat, Daimbertus archiepiscopus Pisarum. His addit liber De gestis archiepiscoporum Turonensium mox laudatus Rangerium archiepiscopum Rhegiensem, Richardum, eum forte qui tunc abbas erat Sancti Victoris et [Col. 0165C] cardinalis, aut illum archidiaconum Metensem, infra ex Meurissio memorandum; Joannem Galtellum seu potius Gaetanum, cancellarium pontificis, Gregorium Papiensem diaconum et Hugonem Virdunensem diaconum Romanae Ecclesiae ministros. Gregorius, hic memoratus, is est ipse, nisi fallor, hujus nominis cardinalis, qui, teste Roberto, in Historia sacrae expeditionis, post Urbani orationem omnium nomine in concilio confessionem fecit et absolutionem obtinuit. Alibi invenio Teusonem et Ranchionem etiam cardinales, quibus addendi ex pontificis ministerio Milo ex monacho Sancti Albini, postea ejus legatus, et Henricus Siculus, jam supra laudatus, quem pontifex ut necessaria ad synodum disponeret, Placentiae adhuc existens in [Col. 0165D] Gallias praemiserat. Praeter hos, si tamen ex illis non fuit, Meurissius in Historia episcoporum Metensium Richardum archidiaconum Metensem memorat, quem ab Henrico imperatore olim cum Herimanno episcopo suo pulsum, et a Gregorio VII episcopatu Albanensi donatum, in ea synodo cardinalem et legatum in Lotharingiam et Germaniam ab Urbano factum fuisse scribit. Et quidem Ughelius in catalogo Albanensium episcoporum Richardum recenset, sed ab Urbano presbyterum cardinalem et a Paschale II episcopum factum, quem cum Richardo Massiliensi abbate confundit. Et fortasse Ughellus ut personas, ita Meurissius etiam varia tempora in unum miscuit. Nam Gualterius non Richardus tunc Albanensis [Col. 0166A] episcopus erat. Archiepiscopi, praeter Pisanum et Rhegiensem supra memoratos, erant Hugo Lugdunensis, Amatus Burdigalensis, uterque in Gallia pontificis vicarius, Bernardus Toletanus et ipse Urbani vicarius in Hispaniis; caeteri Raynaldus Remensis, Adebertus Bituricensis, Rodulfus Turonensis, Richerius Senonensis, Dalmatius Narbonensis, Guido Viennensis, Berengarius Tarraconensis, et [Petrus] Axiensis, seu forte Aquensis. Nonnulli, uti jam supra observavimus, addunt Anselmum Mediolanensem, quod an verum sit asserere non ausim. Rolandus vero Dolensis, qui ob pallii honorem dicebatur archiepiscopus, non videtur locum habuisse inter metropolitanos. Episcopos vero inveni, ex Remensi provincia Lambertum Atrebatensem, Gerardum [Col. 0166B] Morinensem, Gervinum Ambianensem, Rogerum Bellovacensem, Letaldum Silvanectensem, Gualcherium Cameracensem, et caeteros ejusdem metropolis suffraganeos, ut habet auctor Gestorum Lamberti, ipseque pontifex innuit in epistola ad Cameracenses, scripta altera die post solutum concilium. Ex quibus haud dubium erat Hugo Suessionensis, ut monet Dormasius Suessionensis Historiae scriptor. His addendus est Hilgodus ejusdem Ecclesiae antea episcopus, qui tunc dimissa sede in Majori-Monasterio morabatur; is ipse quem postea in abbatem electum nonnulli rursus benedicendum esse autumabant, reclamante Ivone epist. 88 ad Pascalem II ea de re scripta. Ex provincia Trevirensi interfuisse dicuntur, ut supra observavimus, Poppo Metensis, [Col. 0166C] et Pibo Tullensis, cum legato Richerii episcopi Virdunensis. Ex Lugdunensi, Agano Aeduensis, et Landricus Matisconensis. Ex Rothomagensi, Odo Bajocensis, Gislebertus Ebroicensis et Serlo Sagiensis, suis et aliorum ejusdem provinciae antistitum, quorum legati erant, nominibus, ut habet Ordericus libro IX. Ex Turonensi, seu Lugdunensi tertia, Hoellus Cenomannensis, Gaufridus Andegavensis, Benedictus Namnetensis, et Rolandus Dolensis, qui locum inter metropolitanos ambiebat. Ex Senonensi seu Lugdunensi quarta, Ivo Carnotensis, Joannes Aurelianensis, et alii provinciae suffraganei ex Urbani bulla pro primatu Lugdunensi. Ex Viennensi Hugo Gratianopolitanus, et Guntardus Valentiae. Ex Arelatensi, Desiderius Cavellicensis [Col. 0166D] defunctus concilii tempore, et Willelmus Arausicensis, qui Adhemaro Podiensi sacrae expeditionis ductori socius adjunctus est. Ex Bituricensi Durannus Claromontensis, cui defuncto substitutus est Guillelmus, ab ipso, ut quidem aiunt. Urbano consecratus Humbaldus Lemovicensis, Adhemarus Podii seu Aniciensis, qui crucesignatorum dux seu antesignanus institutus fuit. Ex Burdigalensi, alter Adhemarus Ecolismensis, Petrus Pictavensis, Ramnulfus Sanctonensis, Raynoldus Petracoricensis, qui in sacra expeditione martyr occubuisse dicitur, et Raymundus Rutenensis. Ex Narbonensi Gotofredus Magalonensis, Bertrandus Nemausensis et, ut volunt, Bertrandus Lutevensis, qui in sacra expeditione [Col. 0167A] obiisse dicitur anno 1099. Ex Hispania vero Dalmatius Iriensis seu Compostellanus, et Petrus Pampilonensis. Papebrochius in Propylaeo, seu Conatu ad catalogum Pontificum Roman., ait de Urbano II sanctum Oldegarium Barcinonensem, solum ex Hispania episcopum Claromontano huic concilio interfuisse, cujus Acta, inquit, Barcinonem reportavit. At fallitur vir eruditus, ac ea quae in Vita ejus sancti die 3 Martii, de altero concilio Claromontano sub Innocentio II papa celebrare habentur, ad istud Urbani concilium incaute retulit, ut ex ipso Vitae Oldegarii loco, quem laudat, scilicet cap. 4 manifestum est.

Jam vero inter abbates qui eidem concilio interfuerunt, hos ex variis monumentis colligimus, Richardum [Col. 0167B] nempe Sancti Victoris Massiliae, qui erat Romanae Ecclesiae cardinalis; Gervinum Centulensem abbatem simul et Ambianensem episcopum, qui abbatiam dimittere in concilio coactus fuit; Guibertum Sancti Germani Antissiodorensis, in eadem synodo, aut certe in Nemausensi anno sequenti exauctoratum, Robertum archimonasterii Remigiani apud Remos abbatem et primum auctorem Historiae Jerosolymitanae, qui et ipse postea sui monasterii regimen dimittere compulsus est. Adfuit etiam Lambertus abbas Sancti Bertini, ex Historia Morinorum, Lanzo Sancti Vincentii Metensis, cui Urbanus anno sequenti privilegium indulsit. Baldricus tum Burgulii abbas, postea Dolensis episcopus, qui et ipse Historiam Jerosolymitanae expeditionis et [Col. 0167C] alia opuscula scripsit; Hugo Cluniacensis, vel suo nomine clarissimus, quod praeter alia indicat Paschalis bulla ad eum ipsum data pro subjectione sancti Cypriani Pictaviensis, quam habet Souchetus in notis ad Vitam Bernardi Turonensis. Bernardus Majoris Monasterii, et Stephanus Nucariensis ex dioecesi Turonensi, Goffridus Vindocinensis, rebus gestis et scriptis celebris, Jarento Sancti Benigni Divionensis, Guntardus Gemeticensis sub finem concilii, ut habet Ordericus Vitalis libro X, defunctus, quem ad concilium cum caeteris collegis suis Northmanniae pastoribus perrexisse idem auctor narrat libro IV; unde colligitur plures ex eadem provincia abbates huic synodo interfuisse, quorum nomina exciderunt. His addendi Natalis Sancti Nicolai [Col. 0167D] prope Andegavos abbas, Guillelmus Sancti Florentii ex eadem dioecesi; Gausmarus Sancti Petri Insulae Germanicae, seu de Cella prope Trecas, Raynaldus Sancti Cypriani, Gervasius Sancti Savini et Petrus Carrofensis apud Pictones; Petrus Anianae in dioecesi Magalonensi, Ademarus Sancti Martialis apud Lemovicas, et ex eadem dioecesi Gerardus Useercensis Ansculfus Sancti Joannis Angeriacensis ex dioecesi Santonensi. Ex Arvernia vero, praeter Petrum Sancti Illidii Claromontani, aderant Petrus Auriliacensis et Prultus Casae Dei abbates, anonymus Sancti Symphoriani de Thigemo, et decanus Sancti Petri de Mauriaco, quibus jungendi sunt Alodus Sancti Vedasti, et Hamericus Aquicentensis [Col. 0168A] abbates, qui cum episcopo suo Lamberto Atrebatensi et aliis ejusdem dioecesis primoribus ad concilium profecti fuisse dicuntur in ipsius Lamberti Gestis. Aderat etiam ex Taurinensi provincia Ermengaudus abbas Clusensis, ut ex ejus epistola discimus, quam ms. habemus; in ea quippe Ramnulfum episcopum Santonensem rogat ut negotium de Ecclesia Vallis, quod contra Angeriacensem abbatem habebat, componeret, sicut ei in concilio Claromontensi pollicitus fuerat.



CCVII. Concilium inchoatur.

Congregatis itaque ex omni parte pontificibus, Urbanus XIV Kalendas Decembris concilium inchoavit ipsa die octava festi sancti Martini, ut observat Bertoldus, cui consentit Clarius in Chronico Sancti [Col. 0168B] Petri Vivi Senonensis, sicut et ipsius concilii notitia ex cod. Camerarii jam laudato eruta. Certe Urbanus ipse in epistola ad Lambertum Atrebatensem illam synodum in octavis sancti Martini celebrandam fore denuntiaverat; quod de ipsa die octava intelligendum esse patet ex Raynoldi Remensis epistola invitatoria nomine Urbani ad eumdem Lambertum, in qua diserte legitur, concilium in octavis sancti Martini XIII videlicet die Kal. Decembris celebrari debere. Hinc emendandum est Chronicon Malleacense, in quo illud III Idus Novembris coactum fuisse legitur.



CCVIII. Durandi episcopi Claromontani mors et exsequiae.

Tantam solemnitatem paulo turbavit Durandi [Col. 0168C] ipsius Arvernicae urbis episcopi mors, quae primo concilii die contigit. Hic ex Casae Dei abbate factus episcopus, tum Claromontanam Ecclesiam regebat, quando huc advenit pontifex ut concilium celebraret, sed in necessariis ad pontificem aliosque episcopos et decebet excipiendos, praeparandis defatigatus est, ut contracto gravi morbo, adveniente papa, jam de ejus vita pene desperaretur. Et quidem, ut habet Hugo Flaviniacensis in Chronico Virdunensi, ab Urbano visitatus et absolutus cum jam extremum spiritum traheret, nocte sequenti primam scilicet concilii diem, spiritum Creatori reddidit. Funeris curam suscepere Hugo Gratianopolis episcopus, Jarento Sancti Benigni, et Pontius Casae Dei abbates, qui tres sub eo apud Casam Dei monasticam [Col. 0168D] vitam duxerant; nec unquam celebriores exsequiae visae fuerant, ad quas nempe cum pontifice Romano tot antistites et omnium ordinum, et illustres viri ex toto pene orbe Christiano convenisse videbantur Has paucis verbis Hugo Flaviniaci sic descripsit loco laudato. Lotus inquit, et curatus summa filiorum, id est abbatis Divionensis, abbatis Casae Dei, episcopi Gratianopolitani, et aliorum diligentia. Et sic antequam concilium inciperetur toto orbe ad ejus exsequias occurrente, ab ipso papa et episcopis terrae est mandatum cum gloria; et sedem ejus Willelmus de Basia adeptus est laude cleri et populi praecepto ejusdem apostolici. Duplex ejusdem antistitis epitaphium scripsit Baldricus tum Burguliensis abbas, in [Col. 0169A] quibus ejus exsequias triumpho similes fuisse, eumque 13 die ante Decembrem obiisse testatur his versibus:

Exsequias celebres, quae forma fuere triumphi,
   Dispensavit ei gratia summa Dei.
Urbanus synodo generali papa vocata,
   Patres bis centum movit ad obsequium.
Tertia, quae decimam lucem praeit ante Decembrem,
   Vitae praesentis lumen ademit ei, etc.
In altero epitaphio inter caetera sic habet:
   Ipsius exsequias dicas similasse triumphum,
      Et dispensantis signa fuisse Dei;
   Adfuit Urbanus centeno praesule septus,
      Abbatum vero major erat numerus, etc.



CCIX. Quid in concilio Claromontano gestum. Cur diverse a diversis canones referuntur.
[Col. 0169B]

Multa et quidem gravis momenti negotia in concilio Claromontano tractata fuisse nemo est, qui non fateatur; at illa singillatim expendere difficillimum esset, cum pleraque monumenta ejus temporis exciderint, et ea quae supersunt in variis auctoribus dispersa non semper uno modo res repraesentent; imo, quod magis mirere, canones ejus concilii diversi sunt in diversis auctoribus. Ne tamen in animum inducas eos qui supersunt ab istis auctoribus fuisse confictos, memineris, quod uni aliquot canones, alii alios, caeteris omissis, quos ad se spectare non putabant, retulerint; imo nec ipsi canones, quos omnes, aut plerique exhibent, eodem ordine ac iisdem verbis repraesentantur, quod eorum tantum [Col. 0169C] substantiam, non ipsa verba referre auctores illi in animo habuerint: unde breviaria seu summaria canonum, potius quam hujus concilii canones appellari debent. Bertoldus paucis verbis tria e praecipuis hujus synodi capitibus ita exhibet: In ea synodo dominus papa, inquit, eadem statuta, quae et in praeterita synodo Placentina confirmavit; insuper et Philippum regem Galliarum excommunicavit, eo quod, propria uxore dimissa, militis sui uxorem sibi in conjugium sociavit; ibi etiam aliam synodum in tertiam subsequentis Quadragesimae hebdomadam Turonis celebrandam denuntiavit. At non solum quae in Placentinam, sed etiam quae in prioribus synodis Melphiae, Beneventi et Trojae decreta fuerant, Claromonti confirmata fuisse, praeter alios diserte exprimit canon 5 [Col. 0169D] ex codice ms. Cencii Camerarii. Imo et nonnullos antiquiorum conciliorum canones in eadem synodo lectos et confirmatos fuisse innuit Lambertus Atrebatensis in charta donationis prioratus Ambrisnae Gualtero abbati Sanctae Trinitatis Rothomagensis factae, in qua statuit, ut monachus, qui ei loco praeficeretur, eo quod foret ex aliena dioecesi, sibi suisque successoribus promittere debeat canonicam obedientiam, sicut in Chalcedonensi, inquit, concilio legitur confirmatum, et in Claromontensi dignae memoriae venerabili Urbano II est renovatum. Nonnulli aiunt Fulconem Andegavorum comitem eo in concilio adversus Francorum regem litem movisse ob Bertradam sibi ab eo ereptam, quod alii silent; [Col. 0170A] Philippum vero regem ibi ob illum raptum fuisse excommunicatum non Bertoldus solum, sed et Ivo Carnotenus epist. 211, Willelmus Malmesburiensis, Sigibertus et alii passim asseverant. At frustra movent inde quaestionem nonnulli, an etiam Galliae regnum tunc temporis interdicto subjectum fuerit, cum certum sit hujusmodi excommunicationes nihil unquam populos affecisse, ac multo minus aliquid ex debita regibus obedientia aut reverentia detraxisse, ut ex Ivonis aliorumque, qui ferventius in adulterinas Philippi nuptias invehebantur, scriptis patet: quanquam Urbanus, ut tantum scandalum ab Ecclesia amoliretur, censuerit eum communione esse privandum, abstinendumque a solemni ejus coronatione, quae tunc temporis, a Remensi archiepiscopo, [Col. 0170B] aut eo absente, ab aliquo alio episcopo in praecipuis festivitatibus fieri solebat. Nec aliud quidquam intelligunt Ivo similesque ejus aevi auctores cum de coronae privatione aut restitutione loquuntur.



CCX. Canonum Claromontani concilii collectiones.

Porro inter eos, qui majorem in colligendis canonibus Claromontanis diligentiam prae caeteris adhibuisse videntur, censeri debet auctor codicis Lamberti Atrebatensis episcopi, qui ejus concilii canones triginta duos exhibet. Labbeus decem adjecit ex veteri membrana Petri Pithoei, novem ex codice Cencii Camerarii, ac tredecim ex codice Dionysiano, quos Gallice a Belforestio libro IV Annalium Francorum descriptos, Serarius in Latinum transtulerat. Viginti quinque omnino apud Ordericum Vitalem [Col. 0170C] initio libri IX recensentur, ac ferme totidem apud Willelmum Malmesburiensem et Matthaeum Parisium, Anglicanos scriptores. Praeter hos omnes, alii etiam nonnulli passim occurrunt apud varios auctores data occasione laudati, qui cum ad res privatarum ecclesiarum aut personarum pertineant, simul cum caeteris non habentur. Hos omnes simul collectos habebis inter Urbani epistolas.



CCXI. Quid in eis statutum. De beneficiis. De investituris. De treugis.

Eo autem potissimum intendebat in condendis hujus concilii canonibus pontifex, ut adversus vitia, quae tum in Ecclesia, maxime Gallicana, vigebant, remedia opportuna praepararet, quod jam olim observavit Ordericus Vitalis libro IX. Hinc in plerisque [Col. 0170D] illis decretis vitia carpuntur, quae tum in beneficiis ecclesiasticis adipiscendis aut retinendis ut plurimum admittebantur; a quibus proinde arcentur Simoniaci, concubinarii, spurii. Vetantur etiam beneficiorum pluralitas, et ex uno in alterum translationes; statuitur ut, qui dignitatem aliquam in Ecclesiis voluerit adipisci, eo ordine decoratus sit, qui ad illum gradum conveniens est; ut nullus ex laicis aut clericis infra diaconatum constitutus ad episcopatum assumatur; ut laici decimas solvant, nec bona ecclesiarum, aut ecclesiasticorum hominum, post eorum mortem spolia rapiant. Jejuniorum atque ordinationum tempora statuuntur. Investiturae prohibentur vulgatis canonibus 15 et 16, ita tamen, [Col. 0171A] ut interpretatur, et se ab Urbano ipso audivisse asseverat Ivo epist. 60 ad Hugonem Lugdunensem, ut concilium reges tantum a corporali investitura excludat; non ab electione, in quantum sunt caput populi, vel concessione, etc. Qua in re cum Francorum reges pontificibus consenserint, nulla de investituris controversia Gallicanam Ecclesiam perturbavit. At canon sequens, contra eos qui regibus fidelitatem ligiam praestant, nullum unquam in Galliis habuit vigorem, ut ex ipsius Ivonis epist. 190 patet ad Paschalem II scripta, qua de re agunt Juretus in notis ad hanc epistolam, et Petrus de Marca lib. VIII Concordiae, cap. 21.

Provisum etiam in hoc concilio fuit publicae securitati, maxime eorum qui sua conditione aut natura [Col. 0171B] ab omni armorum strepitu abstinere debebant. Hinc canone, quo certi induciarum dies statuuntur, sancitum fuit ut omni tempore monachi, clerici, feminae, et qui cum eis fuerint, in pace permaneant. Celebres postea hae induciae sub treugae et pacis nominibus potissimum occasione sacrarum expeditionem fuerunt; de quibus erudite pro suo more disserit, praeter alios quamplures auctores, illustriss. Petrus de Marca in notis ad hunc canonem; qui in aliis notis ad hoc concilium Claromontanum multa etiam habet de communione, de chrismationibus, etc., sicut et in libris De concordia, et in opusculo De primatibus, quae omnia hic fusius pertractare ad nostrum institutum nihil spectat.



CCXII. Canon de redemptione altarium. Ejus occasione turbae excitantur. Goffridus Vindocinensis abbas vindicatur.
[Col. 0171C]

Mirum autem est canonem de altarium redemptione, qui adeo apud auctores celebratur, in vulgatis passim hujus synodi canonum collectionibus desiderari. Et tamen praeter codicem Cencii Camerarii apud Labbeum tomo X Concil. et alium Ananiensis monasterii apud Baluzium in notis ad cap. 31, libri VI De concordia sacerdotii et imperii, hunc canonem laudant Goffridus Vindocini abbas libro III, epist. 12 ad Ulgerium Andecavensem episcopum, et Paschalis II papa ad Ramnulfum Santonensem et Ivonem Carnotensem episcopos, qui huic concilio interfuerant. Sed forte ii canonum collectores istum omiserunt, quod in concilio Nemausensi iisdem omnino [Col. 0171D] verbis ex isto Arvernensi repetatur. Ut ut est, occasionem hujus canonis condendi eam fuisse observant viri eruditi Petrus de Marca et Jacobus Sirmundus, quod cum multi antea pii homines ecclesias a se conditas, aut quolibet modo suo juri subjectas monasteriis contulissent, id permiserant episcopi dioecesani (necessarius quippe ad hoc erat eorum consensus) ea lege, ut statis temporibus, nempe singulis vicariorum, seu uti appellabant, personarum aut presbyterorum, qui videlicet nomine abbatis aut monachorum ejusmodi parochiae curam sustinebant, mutationibus certa eis pecuniae summa penderetur: qui census altarium redemptio appellatus est, et haec altaria sub personatu concessa dicebantur; alia [Col. 0172A] vero quae nullam praestationem debebant, censebantur impersonaliter teneri. Ast cum post aliquod tempus animadversum fuisset a viris piis et oculatis has pensiones absque aliqua Simoniae labe dari non posse, ut scripserat Ivo epist. 12 ad ipsum Urbanum, pontifex primum in Arvernensi concilio, tum etiam in Nemausensi, ac demum alii pontifices exemplo vetuerunt, ne deinceps pecunia ulla pro altarium redemptione episcopis daretur. Ne tamen hac occasione episcopi, quod nonnisi cum onere solvendae illius pecuniae consensum suum praebuissent, altaria monasteriis donata auferre, sibique attribuere molirentur, statutum in concilio fuerat, ut monasteriis, quae per annos triginta ejusmodi altaria, seu decimas possederant, quiete possidenda [Col. 0172B] relinquerentur. Atque eam concilii et Urbani mentem fuisse ex ipso pontifice discimus, qui ea de re scripsit ad Ingelramnum episcopum Laudunensem, tum etiam ad monachos sancti Bertini.

Verum cum hoc decretum, salvo episcoporum annuo censu, quem illi ex antiquo jure habere in dioeceseon suarum ecclesiis, seu, ut appellabant, altaribus, consueverant, sancitum esse pontifex declarasset, nonnulli episcopi hac occasione pecunias illas quas ad singulas personarum, uti diximus, mutationes pro altarium redemptione percipiebant, ad veterem illum censum annuum quem sub synodici, circadae, procurationis aut alio quovis nomine habere soliti erant, conati sunt adjungere, illud scilicet vetus debitum novi census accessione adaugendo: [Col. 0172C] at reclamarunt abbates et monachi. Nec dubium quin huc revocari debeat Goffridi Vindocinensis epistola 12, libri III ad Ulgerium episcopum Andegavensem, et altera ejusdem ad G. legatum apostolicae sedis, lib. I, epist. 27. Imo pontifices ipsi monachorum hac in re patrocinium susceperunt, uti patet ex una Paschalis papae epistola ad Ivonem Carnotenum et Ramnulfum Santonensem episcopos, et ex alia quam Gaufridus item Carnutum episcopus et apostolicae sedis legatus de eodem argumento scripsit (ex Goffridi lib. I, ep. 27) ad R. archidiaconum et Hu. decanum Andegavensis Ecclesiae; quas litteras Baluzius retulit in notis ad lib. VIII, cap. 31 De concordia sacerdotii et imperii. Quare ut in hac quaestione nihil confundatur, [Col. 0172D] apprime distinguendum est novi census exactio, aut additio ad veterem occasione redemptionis altarium, a veteris census debito. Fatebantur enim omnes, si non fallor, veterem censum, de quo mox loquebamur, episcopis reddendum esse; at controversia erat inter aliquot episcopos et abbates, an loco redemptionis altarium quam synodus aboleverat, introduci deberet aut posset novus aliquis census, aut antiquus debitus augeri. Id contendebant aliquot praesules negantibus abbatibus, et merito quidem, ut ex epistolis Urbani et Paschalis supra laudatis patet, in quibus pontifices monachorum patrocinium contra episcopos suscepere. Et quidem de novi ejus census exactione solummodo agebatur [Col. 0173A] inter Goffridum Vindocini abbatem et Ulgerium Andegavensem et alios episcopos. Unde licet Paschalis in epistola laudata editionis Baluzianae aliquem annuum censum episcopis debitum admiserit, ubique tamen rejiciendum esse pronuntiavit eum censum quem Ivo et Ramnulfus simplicitati incongruas duplicitates innectentes ex personarum redemptione mutatis nominibus extorquere conabantur. Nec iis episcopis imponi poterat, utpote qui ipsi concilio Arvernensi, uti post Urbanum Paschalis ibidem asserit, interfuerant. Goffridus autem nusquam veterem illum censum impugnare aggressus est, aut ullo modo unquam contendit eum fuisse in Arvernensi concilio vetitum; sed eum censum reprobabat, quem Ulgerius de novo nitebatur inducere. [Col. 0173B] Contendebat enim Goffridus, ut ille ipse scripsit, lib. I, epist. 27 ad Gaufridum episc. Carnotensem annullari decretum Urbani in concilio Arvernensi contra Simoniam redemptionis altarium, quae in illo magno concilio pravitas haeretica vocata fuerat, sancitum, si id quod nonnisi semel per vicarios antea solvebatur, sub nomine census annui de novo instituti ab episcopis deinceps extorqueretur: quod parum interesset ad Simoniam conflandam, an illa pecunia rarius, sicuti antea fiebat, scilicet tantummodo in personarum mutationibus, an frequentius, nempe singulis annis, sub alio nomine penderetur. Eadem ferme repetit Goffridus in epist. 12, l. III, ad ipsum Ulgerium scripta. At in his controversiis nunquam ulla quaestio fuit de veteri censu [Col. 0173C] episcopis debito; unde immerito Goffridum temeritatis videretur notare eruditus Baluzius in notis ad Gratianum 1, q. 3, c. quaesitum, quasi ille abbas malo animo clausulam expunxisset e canone Claromontano, quae salvum esse volebat episcopis annuum censum, ut eis omnem omnino censum, sive veterem synodalem, ut ipse Baluzius appellat, sive novum denegaret. Certum est enim ex utraque epistola Goffridi laudata, ut jam diximus, quod etiam cuilibet illas epistolas attente legenti, ut reor, patebit, eum nonnisi de censu novo, quem loco illius exactionis, quae ad singulas vicariorum mutationes antea fieri solebat, episcopi intrudere volebant, locutum fuisse. Unde et episcopi adversus quos agebat Goffridus causa ceciderunt, et abolitus [Col. 0173D] est omnino auctoritate pontificum novus ille census quem illi exigere tentaverant. Cur vero clausula illa salvo utique censu, etc., in Chartario Vindocinensi desit, nihil juvat divinare, cum de ea nulla unquam fuerit inter Goffridum, seu ejus successores et episcopos controversia. Non enim auctoritate illius canonis se unquam a quolibet censu, sed tantum a novo illo solvendo, quem loco redemptionis altarium intrudere episcopi volebant, liberos esse contenderunt Vindocinenses, quod reipsa verum erat. Et fortasse non sublata sunt a Vindocinensibus haec verba, sed ab aliis ad majorem canonis intelligentiam ista in aliis codicibus addita fuerunt, ut aliquis in codice sancti Albini ad vocem censu addidit synodali, [Col. 0174A] ne qua superesset in eo canone difficultatis umbra.



CCXIII. Canonis de redemptione altarium appendix.

Canon 7 vulgatarum collectionum videtur esse praecedentis de altarium redemptione appendix. Eo quippe cavetur, ut altaria quae canonicis aut monachis per personas data fuerint, post personarum mortem ad episcopos redeant, nisi ipsi episcopi ea per litteras aut privilegia monasteriis confirment. Huc enim revocatur possessio triginta annorum. quae in canone de altarium redemptione, ad altaria monasteriis asserenda praescribitur. Quod vero in eo statuitur, ut vicarii a monachis instituti in parochiis, curam animarum ab episcopis quidem suscipiant, sed monachi reddant temporalium rationem, [Col. 0174B] nullam patitur difficultatem. Si tamen plura quis cupiat ea de re, adeat Baluzium in additis ad cap. 31 libri VI De concordia sacerdotii et imperii illustriss. viri Petri de Marca, et alios canonici juris interpretes.



CCXIV. Alia decreta.

Praeter hos canones, Goffridus Vindocini abbas lib. II, epist. 29 et 30 ad Goffridum episcopum Carnotensem, »laudat prolatam ab Urbano papa in concilio Arvernensi sententiam, omnibus episcopis et abbatibus, qui aderant, laudantibus, ut quicunque sine vocatione et judicio exspoliarentur, etiam sine vocatione et judicio investirentur; ne scilicet sub occasione vocationis et judicii interveniret dilatio, et per dilationem aut diuturna [Col. 0174C] aut sempiterna maneret exspoliatio.« Consule notas in epist. 172 Ivonis Carnoteni. Idem Ivo aliud laudat ejusdem concilii decretum, quo sancitur ut excommunicatus ab uno episcopo, a vicinis quoque episcopis excommunicetur. Haec de canonibus illis observare visum est. Plura cupienti praesto erunt libri De conciliorum decretis editi. At notas singulares in Claromontanos canones fecit illustriss. Petrus de Marca tom. X Concil. Labbei, ad quos etiam spectat liber ejus De primatibus.



CCXV. Variae causae in synodo Claromontana tractatae. Primatus Lugdunensis.

Inter varias causas, quae in synodo Claromontana agitatae sunt, celebris ea est quae ad primatum Lugdunensem pertinet. Obtinuerat Gibuinus Lugduni [Col. 0174D] archiepiscopus litteras a Gregorio VII, quibus ei primatum in quatuor Lugdunenses provincias, id est in ipsam Lugdunensem, Rothomagensem, Turonensem, et Senonensem confirmabat, scriptis etiam aliis litteris ad illarum provinciarum metropolitanos, quibus eis injungebat, ut Lugdunensi Ecclesiae honorem et reverentiam, a majoribus, inquit pontifex, nostris, de ecclesiis vestris praefixam, exhiberent. Pontificiis litteris statim paruit Rodulfus Turonensis, forte quod eo pacto Dolensem ac caeteros Britanniae minoris episcopos, qui sese ab ejus Ecclesiae obedientia subduxerant, facilius restituendos, favente pontifice, speraret; at Richerius Senonensis, qui et ipse ex Joannis VIII privilegio primatum se habere contendebat, [Col. 0175A] omnem prorsus Ecclesiae Lugdunensi subjectionem denegavit. Hunc imitatus est Rothomagensis antistes, cujus provincia tunc Francorum dominio subjecta non erat, atque adeo nihil fere tunc profuit Gebuino Gregorii decretum. At Hugo post Gebuini obitum e Diensi ad Lugdunensem Ecclesiam translatus, qui ob vicariatum sedis apostolicae sibi demandatum maxima auctoritate pollebat, omnem movit lapidem, ut primatum sedi suae assereret, nactusque praeclaram hujus rei praestandae occasionem, causam ad concilium Claromontanum detulit, quae jam in variis minoribus conciliis agitata fuerat. Citatus Richerius Senonensis, qui praesens aderat, post varias tergiversationes, cum de die in diem respondere differret, sexta die causa cecidit; ac post duas [Col. 0175B] alias dies, cum adhuc obedientiam promittentibus ejus suffraganeis, eam promittere detrectaret, pallii usu et jurisdictione in suos suffraganeos privatus est, donec decreto obtemperaret. Eadem poena in archiepiscopum Rothomagensem, qui concilio non intererat, decreta est, nisi intra tres menses primati Lugdunensi subjectionem scripto, siquidem viva voce non posset, polliceretur; atque eo pacto primatus Lugdunensis in eas ecclesias invaluit. Haec omnia fusius exposita sunt in bulla Urbani ea de re post aliquot dies data.



CCXVI. Lis de Salmoriacensi pago.

Haud minori contentione agebatur tunc temporis, licet non tanti fuerit momenti, controversia inter Guidonem Viennensem metropolitanum, et Hugonem [Col. 0175C] Gratianopolitanum episcopum de pago Salmoriacensi, quem uterque suae esse dioecesis contendebat. Res secundum Hugonem, ut jam non semel factum fuisse diximus, judicata est, qui a Guidonis sui metropolitani obedientia absolutus fuit, donec ille decreto concilii obediret, ut ipse pontifex in litteris ad Guigonem comitem ac clerum et populum Gratianopolitanum declaravit.



CCXVII. De Dolensi archiepiscopatu.

Actum quoque ibi est de causa Dolensis Ecclesiae, cujus episcopi a Turonensis metropolis subjectione se subtrahere conabantur. Et quidem res jam ab Urbano definita fuerat, uti diximus; sed, quia Rollandus Dolensis antistes pallio donatus, archiepiscopi titulo et insignibus utebatur, verebatur Radulfus [Col. 0175D] Turonensis, ne ejus quoque successores idem ambirent: quare effecit ut Urbani de subjectione Dolensis Ecclesiae decretum in concilio confirmaretur, et quidem Rollandus Radulfo metropolitano suo obedire compulsus est, ut testatur Willelmus episcopus Pictaviensis, qui ante episcopatum haud dubium in episcopi sui comitatu eidem concilio interfuerat. Instrumentum ea de re Martenius noster retulit in veterum Scriptorum nova collectione p. 68.



CCXVIII. De privilegiis Majoris-Monasterii.

Ad eamdem synodum delata fuit causa jam in multis agitata conventibus inter eumdem Radulphum et monachos Majoris-Monasterii, quos ille uti excommunicatos haberi volebat. Ea de re coram pontifice [Col. 0176A] et caeteris concilii Patribus conquestis monachis, archipiscopus factum negavit, si monacho, qui libellum De gestis archiepiscoporum et abbatum Majoris-Monasterii a Bochelle editum scripsit, fidem habeamus, responditque quod, si tale aliquid unquam ex ejus ore evaserat, plus ex commotione cum indignatione animi, qaam ex deliberatione processisse. Visum itaque est, omissis circumstantiis, causam ipsam accuratius examinare. Quare repetitis iis, quae in variis conciliis ac conventibus agitata et decreta de hac re fuerant, pontifex privilegium a se Majori-Monasterio concessum coram omni consessu recitari fecit: tum cum paucis verbis demonstrasset, nihil in eo contineri, quod a sede apostolica indulgeri non potuerit, illud auctoritate Dei, et beati Petri [Col. 0176B] apostoli, omniumque apostolorum et sua, modo indissolubili firmavit et auctorizavit. Latum est hoc decretum praesentibus ex una parte archiepiscopo et ejus clericis; ex altera vero, Bernardo abbate Majoris-Monasterii cum ejus monachis, inter quos recensentur Rangerius cardinalis et archiepiscopus Regiensis, Gausmarus abbas Sancti Petri Trecensis, Stephanus abbas Nucariensis, et Hilgodus qui Suessionensem episcopatum dimiserat. Ex curia vero Romana praesentes erant Portuensis, Pisensis, et Signiensis episcopi, Richardus Sancti Victoris Massiliae abbas, Hero, Albertus cardinales, et alii. Ex Gallicanis episcopis Hugo Lugduni, Amatus Burdigalae, Raynoldus Remorum, Richerius Senonum, Rollandus Dollensis, Narbonensis, Axiensis, et ex [Col. 0176C] Hispania Toletanus, archiepiscopi; episcopi vero Hoellus Cenomannensis, et Gaufridus Andegavensis, qui duo ex Turonensi provincia huic controversiae componendae, ut refert Ivo epist. 231 multum insudaverant; ex aliis vero provinciis, ipse Ivo Carnotensis, Johannes Aurelianensis, Rogerius Bellovacensis, Namnetensis, Pictavensis et alii episcopi, cum nonnullis abbatibus et proceribus, qui omnes Fiat, fiat ad confirmationem privilegii acclamaverunt.



CCXIX. Alia item privilegia asserta. Vindocinense. Atrebatense.

Approbata item fuere in eo concilio alia aliarum ecclesiarum et monasteriorum privilegia. Certe hoc, sicut et ipse Urbanus in variis rescriptis, de sui monasterii [Col. 0176D] privilegio affirmat Goffridus Vindocinensis abbas, lib. II, epist. 17 ad Gaufridum episcopum Carnotensem, in qua Urbani ea de re decretum exhibet, quod suo loco inter ejus pontificis epistolas proferetur. Tunc etiam excommunicatus fuit Eblo, omnium religiosorum qui aderant assensu, eo quod Oleronis ecclesiam, quae ad Vindocinenses pertinebat, injuste retineret; cujus rei testem habemus Guillelmum Aquitaniae ducem, qui id in charta sua affirmat.

Tempore ejusdem synodi privilegium insigne concessit Urbanus parthenoni sanctae Mariae Santonensis, qui ab ipsis loci conditoribus Romanae Ecclesiae juri mancipatus fuerat. Privilegium Arsendi abbatissae [Col. 0177A] inscriptum, datum est die VI Kalendas Decembris, anno 1096 pro 1095, ut pleraque alia ejus temporis monumenta, juxta calculum Pisanum praeferunt.

Observanda omnino sunt ea, quae de confirmatione privilegii renovationis et restitutionis Ecclesiae Atrebatensis narrat auctor Gestorum Lamberti. Is refert pontificem die IV Kalendas Decembris, cum jamjam concilio finem esset impositurus, jussisse, ut illud recitaretur in conspectu totius concilii, in quo cardinales Romani ei consedebant, et archiepiscopi 14, et episcopi 225, et abbates nonaginta et amplius, aliisque propemodum infinitis personis. Recitatum autem fuit, et distincte et aperte lectum, atque ab omni consessu concilii sub magno silentio intente auditum, collaudatum [Col. 0177B] et confirmatum anno Dei Christi 1095. Hinc mirum non est, si exinde inconcussa semper steterit Atrebatensis Ecclesiae a Cameracensi exemptio, quae a tot tantisque praesulibus, post varias synodos provinciales et Romanas in generali tandem concilio comprobata et confirmata fuerat.



CCXX. Schisma in Cameracensi ecclesia compressum.

Atrebatensium causae favebat schisma in Cameracensi Ecclesia his temporibus excitatum, scilicet inter Manassem, ex archidiacono Remensi episcopum electum, in quem Remorum antistes, provinciae metropolitanus, propendebat, et Gualcherium qui hanc sedem Simonia ambiisse dicebatur. Venerat quidem iste ad concilium, suae Ecclesiae, uti autumabat, jura contra Atrebatenses propugnaturus; at, cum sua [Col. 0177C] ipsius causa examinata fuisset, inventus est episcopali gradu indignus; quare fuga elapsus, et tertio frustra admonitus, ut coram patribus ipse ageret causam suam, cum minime comparuisset, ab omni sacerdotali et episcopali officio, ut in Gestis Lamberti legitur, approbata Manassis electione, depositus est; intentata in eum excommunicatione, si se ulterius de Ecclesiae Cameracensis praelatione intromittere tentaret, ut habet Urbanus ipse in epistola ea de re ad Cameracenses scripta. Is quidem Gualcherius in episcopum a nescio quo consecratus fuerat; sed, quia hanc electionem et episcopalem Cameracensis Ecclesiae benedictionem subripuerat per invasionem, et per manus Henrici excommunicati imperatoris; sanctum concilium adjudicato Manassi episcopatu, [Col. 0177D] decrevit, ut in Cameracensi Ecclesia, rejecto Gualcherio, ordinaretur episcopus; qui tamen nonnisi sub finem anni sequentis ob comitis Flandriae absentiam, et turbas ab ipso Gualcherio excitatas consecratus est, ut ex Manassis Remensis archiepiscopi epistola ad Cameracenses patet, quamvis dies ad hanc consecrationem celebrandam, in octavis Pentecostes dicta fuisset, ut ex alia ejusdem metropolitani epistola ad Lambertum Atrebatensem invitatoria discimus. Manassi postea suffectus est Odo ex abbate Tornacensi Sancti Martini, qui etiam a Manasse metropolitano, assistentibus ei Lamberto Atrebatensi aliisque provinciae episcopis ordinatus est, cum interea Gualcherius, Henrico imperatore adjuvante, [Col. 0178A] et comitissa Montensi contra legitimos episcopos ei favente, schisma in ea Ecclesia foveret, ut discimus ex libello De restauratione Sancti Martini Tornacencis Spicilegii tomo I, et ex variis epistolis tomo V Miscellaneorum Baluzii relatis. Hae turbae Sammarthanis errandi occasionem praebuerunt in Gallia Christiana, ubi duos Manasses duosque Gualcherios admiserunt his temporibus, ob varia instrumenta, in quibus Manasses, tum Gualcherius, et postea Manasses, ac iterum Gualcherius memorati habentur.



CCXXI. Gervinus episcopus Ambianensis abbatia Centulae privatur.

Ambianorum Ecclesiam in eadem Remensi provincia tunc regebat Gervinus, qui ex monacho Remigiano [Col. 0178B] apud Remos factus Centulensis abbas, hanc sedem non absque Simoniae suspicione adeptus fuerat. Utcunque tamen eo vitio purgatus, uti supra ss. 114 et 134 diximus, abbatiam simul et episcopatum retinebat, magno monasterii damno cujus bona ab eo dilapidabantur. Cum itaque nulla subesset emendationis spes, fratres Centulenses, a Remensi Ecclesia consilium acceperunt, ut domino papae Urbano, qui eo tempore concilium in Claromonto erat de proximo habiturus, loci desolationem aperirent et majestatis ejus clementiam implorarent. Et quidem res prospere eis successit. Nam pontifex in concilio residens prolata in eum sententia, baculo abbatis et monachorum cura spoliando absolvit. Haec dubio procul causa fuit condendi canonis 4 apud Ordericum et [Col. 0178C] alios auctores relati, quo vetatur, ne quis episcopus simul et abbas sit. Sententiam in Gervinum pontificis ore prolatam refert Hariulfus domesticus auctor, in Chronico Centulensi tomo IV Spicilegii, ubi sic habetur: »Tu abbatiam Sancti Richarii, quae nobilis olim et dives fuerat, tam pessime tractasti, ut suis ecclesiam ornamentis spoliaveris, et monachos multos tuis vitiis resistentes exsules feceris: unde dignus eras ut omnem gratiam ecclesiasticae dignitatis ex toto perderes, veluti ovium Christi mactator, et sanctae Ecclesiae dissipator; sed, ne bina te ultione ferire videamur, esto contentus Ambianensi episcopatu, quem tam dure acquisisti, monachis autem Sancti Richarii sit copia eligendi abbatis cui tu contraire nulla ratione praesumas, quod in [Col. 0178D] virtute Spiritus sancti te observare jubemus.« Rediit itaque Gervinus in suam sedem abbatia Centulensi privatus, qui etiam post aliquot annos episcopatu cedere coactus in Majus Monasterium secessit, ubi postea defunctus est, Godefrido sancto viro, in ejus locum ex abbate monasterii Sancti Quintini prope Peronam, postquam haec sedes ferme biennio vacasset, substituto in concilio Trecensi anno 1095, ut refert Guibertus Novigenti lib. II Vitae suae, cap. 2.



CCXXII. Onio monasteriorum Figiacensis et Conchensis firmata.

Confirmata fuit in eadem Claromontana synodo Conchensis et Figiacensis monasteriorum sub unico [Col. 0179A] abbate unio; et, quia contra illud institutum Conchenses abbatem proprium sibi elegerant, hunc concilii Patres exauctoraverunt. Verum cum haec rerum dispositio controversiarum perenne esset seminarium, in concilio Nemausensi sequenti anno mutata fuit, ut ibi dicemus.



CCXXIII. Anianae abbatis praesumptio repressa.

Conquestus est coram synodi Patribus Bertrandus Magalonensis antistes, uti refert Gariet in ejusdem Ecclesiae episcoporum Historia, adversus Petrum Anianae abbatem, quod ille, se ipso episcopo dioecesano insuper habito, exteros antistites invitaret ad consecrandas ecclesias aliaque pontificalia munia in suo monasterio exsequenda; imo et excommunicatos propria auctoritate solveret, aliaque auderet [Col. 0179B] contra jus Ecclesiae Magalonensis. Quam quidem praesumptionem pontifex, salvis tamen Anianensis monasterii privilegiis, repressit, confirmata sententia, quam olim Alexander II in simili causa jam tulerat.



CCXXIV. Variae aliae causae minoris momenti.

Plures aliae controversiae ad concilium Claromontanum delatae fuerunt, sed quae tanti momenti visae non sunt antiquis auctoribus, ut eas proferrent, aut certe tales non sunt, quae debeant hic fusius exponi. Ex his fuit querela canonicorum Sancti Stephani Tolosae, qui ecclesiam beatae Mariae, quam sui juris esse contendebant, a Cluniacensibus repetiisse dicuntur. Variae etiam erant inter Hugonem Cluniaci et Pontium Casae Dei abbates contentiones, quae ibidem [Col. 0179C] Urbani auctoritate, ac Hugonis Lugdunensis et Aldeberti Bituricensis archiepiscoporum interventu compressa fuerunt, ut patet ex instrumento ea de re confecto IV Kalendas Decembris. Forte huc etiam revocari debet id quod Paschalis II habet in privilegio S. Hugoni an. 1100 concesso edito in appendice Bibl. Cluniacensis, ubi pontifex confirmat omnia de quibus in concilio Claromontano adversus eum nulla quaestio mota est Idem sanctus Hugo ad concilium detulit Silviniacensium monachorum causam adversus Archimbaldum Borbonii principem, eos, ut supra jam diximus, vexare pergentem exemplo patris sui, qui frustra a beato abbate frequenter monitus, et in synodo Cariloci ea occasione habita reprehensus, nonnisi morti proximus resipuerat. Ille vero [Col. 0179D] patris sui, imo et suorum, ut supra § 202 dictum est, promissorum pontifici factorum immemor, Silviniaco adhuc erat infestus: quare Hugo ut in instrumento ibidem laudato refertur, in illa magna synodo, quae apud Arvernensem celebrata est civitatem domni papae auribus haec intimavit. At vero isdem papa, ut semper paratus erat in omnibus jam dicti patris obtemperare votis, evocato ad concilium Archimbaldo, ad hoc coegit, ut promitteret se juxta consilium archiepiscopi Bituricensis et episcopi Aniciensis, Guillelmi quoque de Bafia, is est qui in locum Duranni episcopi Claromontani defuncti suffectus est, et aliorum quorumdam nobilium virorum cuncta prave a se contra domnum abbatem gesta emendaturum, [Col. 0180A] quod reipsa paulo post fecit coram iisdem memoratis viris apud Silviniacum, quo ad placitum ea de re indictum convenerant, ut ejusdem placiti publico instrumento constat. In eadem synodo Stephanus prior Sancti Flori apud Arvernos conquestus est adversus Bernardum ac ejus filios, quos Urbanus excommunicavit ob invasam ecclesiam Sancti Martini de Calidis-aquis, ut infra num. 232 dicitur: similem poenam pertulit Eblo, ut jam diximus, qui ecclesias Vindocinensium in Olerona insula inique occupabat. Assertae etiam in eodem concilio fuerunt Cluniacensi monasterio variae possessiones quas singulatim recensere inutile foret. Nec plura dicere vacat de societate precum quas nonnulli abbates ex variis provinciis ad hoc concilium congregati inter [Col. 0180B] sese inierunt, ut discimus ex veteri notitia ejus rei in ms. codice monasterii Illidiani ejusdem urbis relata. In ea memorantur cum abbate Sancti Illidii, abbates Sancti Florentii, Sancti Nicolai Andegavensis, Sancti Cypriani prope Pictavum, Sancti Savini item apud Pictones, Casae-Dei; tum monachi Portus-Dei, Sancti Petri Mauriacensis, et abbas ac monachi Sancti Symphoriani Thiernensis.



CCXXV. Expeditio sacra ibi decreta. Orationes pontificis. Episcopus Podii exercituum dux eligitur.

Verum nihil adeo concilii Claromontani famam posteris commendavit ac celebris illa in terram sanctam expeditio, quae ibi primum communi omnium ordinum consensu et applausu sancita et promulgata fuit. Urbani hac occasione in dicendo facundiam [Col. 0180C] laudant passim vulgati auctores, quem reipsa veluti tubam coelestem intonuisse scribit Eugenius III ad Ludovicum Francorum regem, ut ei ad similem expeditionem suscipiendam animum adjiceret. Audiendus ea de re Guibertus Novigenti abbas, qui post laudatam pontificis in ea expeditione promulganda magnanimitatem, sic eum concilio praesidentem repraesentat: Erat ibi spectare quam serena gravitate, ponderosa comitate praesideret; et, ut Sidonii verbis utar, quam piperata facundia ad objecta quaelibet papa disertissimus detonaret. Notabatur quanta vir clarissimus modestia tolerabat suas tumultuose causas ingerentium loquacitatem, quam parum appretiabatur, nisi secundum Deum, cujuspiam personalitatem; quod in eo maxime apparuit, uti prosequitur ille auctor, [Col. 0180D] quod Philippum regem tanta auctoritate excommunicavit, ut intercessiones spectabilium personarum, et multiplicium munerum illationes contempserit; et quod intra regni ipsius demorabatur limites non extimuerit.

Finitis itaque variis negotiis, quae ad concilium delata fuerant, pontifex, ut Robertus Remigianus abbas refert, qui praesens aderat, exivit in quadam spatiosae latitudinis platea, quia non poterat illas capere cujuslibet aedificii clausura, ubi orationem, quam idem auctor summatim refert, habuit, ut ad illam expeditionem astantium animos excitaret; quos revera ita permovit, ut statim omnes conclamaverint Deus illud vult, Deus illud vult, quae verba postmodum in [Col. 0181A] tesseram peregrinantium, veteri gallico idiomate Deu lo wolt assumpta fuere, quibus milites et alii peregrini in gravioribus itinerum et viarum difficultatibus, seu in mediis certaminibus adversus infideles, sese invicem ad strenue agendum cohortabantur. Idem auctor narrat Gregorium cardinalem (is postea pontifex factus, Innocentius II dictus est), statim post finitam Urbani exhortationem pro omnibus terrae prostratis confessionem suam dixisse, et sic omnes pectora sua tundentes impetrasse de his, quae male commiserant, absolutionem; et facta absolutione benedictionem, et benedictione consecuta ad propria remeandi licentiam, ut scilicet quae ad tantum iter, quod deinceps Via-Dei appellatum fuit, necessaria erant sibi providerent, ac alios, qui absentes erant, ad eamdem expeditionem [Col. 0181B] suscipiendam adhortarentur.

Postridie convocatis, ut idem auctor prosequitur, episcopis, Urbanus de eligendo sacrae expeditionis duce agendum esse proposuit, ac unanimi omnium consensu electus est Adhemarus Podii episcopus, utpote qui humanis rebus ac divinis valde esset idoneus, et utraque scientia peritissimus, suisque in actionibus multivividus. Qui statim licet invitus suscepit quasi alter Moses ducatum ac regimen Dominici populi cum benedictione domini papae ac totius concilii. Vices suas ipsi super Christianum populum quocunque venirent pontificem commendasse tradit Guibertus, unde, inquit, et manus ei apostolorum more, data pariter benedictione, imposuit. Quam vero egregie hujus legationis partes impleverit Adhemarus, [Col. 0181C] probat, inquit ille auctor, mirabilis operis tanti exitus. Et quidem egregia illius antistitis facinora passim apud auctores memorantur. Ejus vero exemplum alii episcopi subsecuti, expeditioni sacrae postea nomen dederunt; quod in ipso etiam Claromontano concilio fecisse dicitur Willelmus Arausicensis. Eodem etiam se voto obstrinxerat Bernardus Toleti archiepiscopus, sed ab eo voto absolvit eum pontifex, quod turbatis in Hispania rebus satius esset ut ibi remoraretur. Ejus absolutionis meminit Paschalis II in epist. ad clerum et populum regni Alfonsi, apud Tamaiam die 3 Aprilis, ubi dicitur Urbanus Bernardi votum commutasse in restaurationem urbis et Ecclesiae Tarraconensis promovendam. Si Bonfinio et aliis historicis credamus, in ejus expeditionis [Col. 0181D] ducem electus est sanctus Ladislaus Hungariae rex, eamque, uti aiunt, provinciam jam receperat; ac domesticis tumultibus, ac etiam ipsa morte, qua hoc anno functus est, ne id exsequeretur impeditus fuit.

Orationes, quas ea occasione habuit pontifex, ex antiquis auctoribus, et veteribus schedis editae sunt a Baronio et in variis conciliorum editionibus. Eas retulere Willelmus Malmesburiensis, Ordericus Vitalis, Robertus Sancti Remigii et Guibertus Novigenti abbates, Willelmus Tyriensis et alii auctores antiqui, qui data opera hujus sequentiumque expeditionum sacrarum historiam scripserunt, simul editi anno 1611, Hanoviae typis Wechelianis sub titulo [Col. 0182A] Gesta Dei per Francos. Earum vero sinceritatem nemo in dubium revocare debet quod varie apud varios auctores referantur, plerique enim eorum illas, ut quidem Baldricus et Guibertus de se ipsis fatentur, sensu solummodo et intentione, ut audiendo retinere potuerant, non ipsis Urbani verbis repraesentarunt. Deinde cum non semel ea de re pontifex sermonem habuerit, uni unam, alii aliam ejus orationem retulisse quis inficiabitur? Quas vero ex iis magis germanas invenire potuerimus, in appendice referemus.



CCXXVI. Urbani in promulganda hac expeditione magnanimitas. Poenitentiae loco instituta profectio ad expeditionem. Preces eadem occasione institutae.

[Col. 0182B] Ex istis porro scriptoribus, quos quidem historiae sacrae studiosos evolvere non poenitebit, videre est quanta ab Urbano praestita fuerint ad hanc promulgandam, promovendamque expeditionem. Eum a Deo Israel maximum principem contra Allophylos constitutum fuisse ea occasione praedicat Ordericus Vitatis libro VIII, cui ille turrem David cum propugnaculis contra faciem Damasci commiserat. Plura habet libro IX. Eumdem pontificem apud omnes illustre suae magnanimitatis argumentum ea occasione praebuisse ait Guibertus, cum ex hujus profectionis incentivo, quod dum primus ipse praebuit, quonam pacto id fieret totus mundus obstupuit. Et quidem mirum est pontificem pauperem, uti tum erat Urbanus, absque regum ope, sine ulla exactione aut tributo, [Col. 0182C] tantam principum virorumque nobilium ac caeterorum ex omni ordine, statu et regno multitudinem congregasse, qui ad difficilem adeo expeditionem sponte et animo alacri properarent; quibus pro stipendio sola proponebatur peccatorum indulgentia, et pro praemio spes vitae aeternae.

Habebant autem, ut jam diximus, pro tessera has voces Deu lo wolt, pro militari signo crucem, cujus imaginem sibi in vestibus super scapulam dexteram imprimebant. Hinc crucesignatorum, et cruciatorum nomina inoleverunt. Refert Hermannus in Historia Sancti Martini Tornacensis, Urbanum in concilio Claromontano episcopos monuisse, ut cum ad suas dioeceses reversi fuissent, subjectis sibi populis pro peccatorum remissione injungerent [Col. 0182D] in poenitentiae locum nomen his expeditionibus dare. Hinc in canone 2 vulgatae editionis legitur, ut qui ad liberandam Dei Ecclesiam Jerusalem profectus fuerit, iter illud pro omni poenitentia reputetur. Consentit Ordericus, cujus verba huc referre non gravabor. »Providus, inquit, papa omnes, qui congrue arma ferre poterant, ad bellum contra inimicos Dei excivit; et poenitentes cunctos ex illa hora, qua crucem Domini sumerent, ex auctoritate Dei ab omnibus peccatis suis absolvit; et ab omni gravedine quae fit in jejuniis aliisque macerationibus carnis pie relaxavit,« etc. Alius insuper in crucesignatorum gratiam canon conditus passim legitur, ut scilicet omnia eorum bona semper et ubique [Col. 0183A] salva essent, rejecta quavis rationis specie, usque ad eorum reditum. Quae quidem duo privilegia alii pontifices subsequentibus temporibus iis qui, similibus expeditionibus nomen darent, confirmaverunt, et id Urbani exemplo, ut diserte habetur in concilio Lateranensi, quod anno 1122 sub Calixto II celebratum est.

Vidi in cod. Bigotiano, nunc regiae Bibliothecae, epistolam Paschalis II ad archiepiscopos, episcopos et abbates Galliae, qua pontifex post captam Jerosolymam jubet fratribus, qui post perpetratam divinitus victoriam revertuntur, sua omnia restitui; sicut beatae memoriae Urbano synodali definitione sancitum fuerat. Ne vero animi levitate aut cujuscunque causae obtentu, milites qui crucem acceperant, [Col. 0183B] medio in itinere retro aspicientes, ab exercicu recederent, Urbanus, inquit Ordericus, lib. X, generali sanxerat auctoritate, et apostolico jussu inviolabiliter teneri coegerat in omni Latinitate, ut universi qui Christi crucem acceperant, nec iter in Jerusalem pro defectione voluntatis peregerant, in nomine Domini reciprocum callem inirent, aut anathemate percussi extra Ecclesiam poenas luerent. Et quidem Stephanus Blesensis comes, ut omnes norunt, cum nescio quo pavore perterritus exercitum deseruisset, postea ad expeditionem redire compulsus est, in qua obiit anno 1101.

Ferunt etiam hac ipsa sacrae expeditionis occasione preces horarias beatae Mariae, quae jam antea a Petro Damiano in suis monasteriis erant institutae, [Col. 0183C] a clericis imo et ab ipsis laicis ex Urbani praescripto frequentari coepisse; ut eo pacto, qui expeditioni suscipiendae inhabiles essent, his saltem precibus milites adjuvarent, eis tantae Virginis patrocinium promerendo. Addit Gofridus Vosiensis prior Chronici cap. 27 ejusdem beatae Virginis officium, quod hodieque Sabbato celebrari solet, eadem occasione fuisse institutum. Quin et nonnulli sanctum Antoninum laudant, referentem hoc a pontifice in concilio statutum fuisse, ut ab ipso die quo exercitus esset profecturus in expeditionem, vespere et mane in omnibus ecclesiis cathedralibus et monasteriis signum trino campanae pulsu daretur, quo excitarentur populi ad orationes pro felici expeditionis successu fundendas. Quod quidem institutum [Col. 0183D] mori pulsandae salutationis angelicae, qui postmodum apud omnes invaluit, occasionem praebere potuit.

Praeter haec Robertus de Monte in accessionibus ad Sigebertum, quas noster Acherius post Guiberti opera edidit, decretum fuisse scribit in concilio Arvernensi authentico et nominatissimo, ut quaecunque civitas mari magno transito, a paganorum posset excuti jugo, sine ulla contradictione sub sanctae Jerusalem dominio vel ditione perenniter obtineretur. Quod etiam paulo post in concilio Antiocheno confirmatum ab omnibus fuisse testatur.



CCXXVII. Urbani apologia in his expeditionibus promulgandis.
[Col. 0184A]

Hic vero locus esset Urbanum tuendi a nonnullorum conviciis, qui ei immerito exprobrarunt, quod hanc expeditionem, aut injuste adversus gentes, in quas, uti aiunt, nullum jus habebat, aut certe temere edixisset, quae principes et populos Christianos in tam arduis et periculosis bellis implicuit. At utramque criminationem ab Urbano amoliri facile est: cum illa bella et justa et pene orbi Christiano necessaria fuisse nullo negotio demonstrari possit. Quid enim aequius cogitari potest, quam ut pater communis omnium fidelium vires Christianorum in unum recolligat ad retundendos communis hostis insolescentis impetus, qui nihil [Col. 0184B] non adversus eos machinabatur; quid vero magis necessarium ad Christianae reipublicae tutamen, quam ut armis arma eorum repellantur, qui plerasque Christianorum provincias jam devastarant, aliis imminebant, omnibus vero infensissimi erant. Atqui talem tunc orbis Christiani statum fuisse nemo est qui ausit inficiari, si vel leviter delibare voluerit historias illorum temporum. Nam ut de Hispaniis, Siciliae et Italiae regionibus taceam, totum ferme Orientem, in quem praecipue indicta illa expeditio fuit, Mahumetani occupabant. Non enim sola Jerosolymorum civitas sancta, aut Nicea, Antiochia, aliaeque civitates celeberrimae et vastissimae regiones iis urbibus viciniores sub eorum tyrannico jugo gemebant; sed et multae etiam aliae [Col. 0184C] imperii Constantinopolitani provinciae ab iis barbaris vexabantur, quarum plerasque suo jam subjugaverant imperio; adeo ut ad muros usque Constantinopolitanae regiae urbis omnia depopularentur. Urbanus, inquit Fulco comes, in saepe laudato Historiae fragmento, admonuit gentem nostram ut irent Jerusalem, expugnaturi gentilem populum, qui civitatem illam et totam terram Christianorum usque Constantinopolim occupaverat.

Quid igitur mirum est si tanto tamque urgenti Christianae reipublicae periculo subvenire conatus fuerit communis Christianorum pater et pastor, maxime cum ab eo ipse imperator, et orientales Ecclesiae ac populi, auxilium repetitis frequentissime precibus per litteras et legatos efflagitassent. [Col. 0184D] Id verum esse non solum probant Acta conciliorum Placentini et Claromontani, sed ipsi etiam aequales auctores Bertoldus, Guibertus et alii passim testificantur. Et quidem Urbanum de Ecclesia optime hac occasione meritum fuisse, una semper fuit omnium sententia, quod publice testatum fecit vetus inscriptio juxta sanctum Petrum in palatio apostolico insculpta his verbis:


URBANUS II, AUCTOR EXPEDITIONIS IN INFIDELES.



CCXXVII bis Claromonti Urbanus privilegia, etc., ecclesiis dat. S. Dionysio Novigentino. Molismo. Epistola ad Gratianopolitanos. Acta contra Anianenses.

Soluta est Claromontana synodus die IV Kalendarum Decembris, quo, uti supra observavimus ex [Col. 0185A] codice Lamberti, privilegium Atrebatensis Ecclesiae coram omnibus recitatum atque confirmatum fuit. Complura alia privilegia concessit Urbanus diebus sequentibus apud Clarummontem, ubi usque ad mensis Decembris initium substitit. Die III Kalendarum Decembrium confirmavit Cluniacensibus monasterium Sancti Dionysii de Novigento, cujus possessiones in variis dioecesibus sitas singillatim recenset. Eadem die Molismense monasterium, cui tunc sanctus Robertus praeerat, sub apostolicae sedis tutela suscepit, salvo Lingonensis episcopi dioecesani jure, ad cujus petitionem pontifex hoc privilegium concessit. Scripsit quoque hac ipsa die epistolam ad Guigonem comitem, clerum et populum Gratianopolis, qua eos, uti diximus § 216, certiores [Col. 0185B] facit de Salmoriacensi archidiaconatu Ecclesiae Gratianopolitanae asserto. Eadem item die, si Garieli auctori Historiae episcoporum Magalonensium fidem habeamus, idem pontifex Alexandri II diploma in gratiam Bertrandi Magalonensis episcopi datum contra Petrum Anianae abbatem in Acta concilii Claromontani referri curavit, ne deinceps Anianae abbates quidquam extra suae potestatis limites auderent. Qua de re, uti suo loco diximus, querelas ad synodum idem Bertrandus detulerat.



CCXXVIII. Scribit ad Cameracenses, ad Ecolismenses.

Die sequenti, id est pridie Kalendas Decembris, pontifex scripsit ad Cameracenses, juxta quod in synodo statutum fuerat, ut eos de sententia in Gualcherium intrusum lata commoneret; qua de [Col. 0185C] re multa superius § 210 observavimus. Alias eadem die ad canonicos Ecolismenses dedit, quibus pontifex eis confirmat praeposituram de Juliaco, quam illis in commune viventibus Ademarus episcopus concesserat.



CCXXIX. Decretum de primatu Lugdunensi.

Kalendis Decembris data est celebris Urbani bulla, in qua post relatas varias concertationes de primatu Lugdunensi in concilio habitas, primatum huic Ecclesiae in quatuor Lugdunenses asserit et confirmat. Cui definitioni archiepiscopos octo, episcopos octoginta, ac nonaginta abbates et eo amplius interfuisse dicit. Hanc bullam primus illust. Petrus De Marca publici juris fecit. Caeterum ex Orderico Vitali lib. IX colligimus synodales litteras [Col. 0185D] ad absentes episcopos scriptas fuisse nomine concilii, saltem ad eos qui excusatorias miserant. Nam cum Odo et alii Northmanniae praesules cum excusatoriis apicibus comprovincialium synodo interfuerant, cum benedictione apostolica regressi synodales epistolas coepiscopis suis detulerunt.



CCXXX. Urbanus Celsinianam ecclesiam dedicat.

Dimisso tandem Urbanus Claromonte varias regiones, ut ante concilium fecerat, peragravit, in quibus ecclesias et monasteria passim consecravit, lites diremit, locorum sacrorum quieti providit, concilia celebravit, ac denique omnium animos humanitate et morum innocentia sibi devinxit. Primum die tertio Decembris apud Celsinianas [Col. 0186A] Cluniacensis ordinis celebre monasterium substitit, ejusque ecclesiam solemni ritu dedicavit, uti ipse testatur in bulla post aliquot dies data. Tanti beneficii memores loci illius monachi nomen Urbani cum elogio in suo Necrologio inseruerunt, his verbis: »IV Kalendas Augusti, officium pro domno Urbano papa II. Hic venerabilis et Deo dignus apostolicus, inter caetera laudabilia opera sua, etiam istud monasterium cum magna auctoritate et devotione III Nonas Decembris dedicavit; in qua consecrationis die per successiones temporum, omnibus peccata confitentibus, et ad istius diei festum convenientibus, atque vota sua persolventibus maximam ac desirabilem absolutionem fecit.



CCXXXI. Brivate privilegium dat Cluniaco. Alterum Compostellae.
[Col. 0186B]

Inde Brivatem, ubi nobile et vetus habetur canonicorum, qui vulgo comites nuncupantur, collegium, progressus pontifex, ibi quarta die Decembris, ecclesias, altaria et decimas quae Cluniacensibus monachis hactenus data fuerant, insigni rescripto sancto Hugoni confirmavit. Hac ipsa die bullam indulsit Dalmachio episcopo Compostellano, qui concilio Arvernensi praesens adfuerat, ejusque successoribus inscriptam, quo diplomate cathedram episcopalem quae Iriae hactenus substiterat, Compostellam transtulit in honorem sancti Jacobi, cujus corpus ibi asservari jam multo antea credebatur. Tum novo hanc ecclesiam privilegio exornavit, statuendo scilicet, ut ejus antistes, nullum praeter [Col. 0186C] Romanum pontificem metropolitanum agnosceret. Quo tamen in gradu haud diu substitit Compostellana Ecclesia, quae jure et dignitate metropolis paulo post aucta fuit a Calixto II, cujus ea de re litterae exstant anno 1124 datae.



CCXXXII. S Flori ecclesiam dedicat, et privilegium dat. Privilegium pro Marciniaco. Piperacum fit abbatia. Mors Joannis episcopi Portuensis apud S. Florum.

Relicto Brivate Urbanus ad Sancti Flori oppidum a Stephano ejusdem loci priore ordinis Cluniacensis invitatus accessit, ibique, ut habet vetus notitia, edita a Mabillonio in appendice tomi VI Annal. Benedictinorum, num. 25, ecclesiam Sancti Martini de Aquis-Calidis, quae in concilio Claromontano [Col. 0186D] monachis Sancti Flori contra quosdam ejus invasores asserta fuerat, eisdem perpetuo habendam et possidendam firma concessione donavit, et donum illud sui privilegii auctoritate firmavit. Illud est fortasse privilegium, quod Petrus prior et ejusdem loci monachi fere consumptum pro sui nimia vetustate, renovandum Urbano IV obtulere, ut ex eorum libello supplici observavit vir cl. Stephanus Baluzius in notis ad Vitas Pap. Avenion., pag. 740. Neutrius exemplum habere licuit. Tunc autem pontifex, comitante sacro cardinalium collegio, ut veteres loci schedae referunt, basilicam e novo exstructam dedicavit B. confessoris Flori, ejusque reliquiae post altare in loco eminenti repositae sunt in capsula tribus seris clausa: quod die 7 Decembris factum fuisse colligimus [Col. 0187A] ex anniversaria ejus dedicationis solemnitate, quae hac ipsa die etiam nunc in illa ecclesia, a Joanne XXII in episcopalem sedem erecta, celebratur. Eadem die pontifex duo privilegia ibidem concessit in gratiam Cluniacensium, unum pro sanctimonialibus Marciniacensis Parthenonis a sancto Hugone conditi, alterum pro monachis Celsiniacensibus, jam superius a nobis laudatum.

Hac, uti conjicere licet, occasione, Bernardus, qui sub praepositi nomine Piperaci canonicis regularibus praeerat, suam Ecclesiam in abbatiae titulum erigi obtinuit. Id enim ab Urbano circa istud tempus factum fuisse ferunt; et quidem Piperacum haud longe a Sancto Floro dissitum est; et Urbanus, ut ex Bertoldo observavimus, canonicorum regularium [Col. 0187B] praepositis abbatialem titulum, absque tamen baculi usu, indulsit. Urbanum vero aliquandiu apud sanctum Florum demoratum fuisse ob aegritudinem Joannis Portuensis episcopi, qui ibi defunctus ac sepultus fuit, verisimile est. Certe etiam nunc visitur Joannis illius sepulcrum in dextera cathedralis ecclesiae ala inter primam et secundam columnam positum, sed absque ulla, uti mihi assertum est, inscriptione. Monasterium Sancti Flori sanctissimus Urbanus, uti in supra laudato libello habetur, non solum ob sancti Flori devotionem, et consecrationis ejus loci a se factae reverentiam privilegio donavit, sed etiam pro dilectione veri Patris Joannis cardinalis episcopi Portuensis ibidem tumulati, singulari affectu prosequebatur.



CCXXXIII. Urbanus pontifex Auriliaco transit. Mauricii Burdini fortuna.
[Col. 0187C]

Urbanum postea Auriliacum adiisse ex veteri Chronico ejusdem loci tomo II Analect. Mabillon. edito discimus, in quo haec legimus de Petro Soliacensi, ejusdem monasterii, quod ex Benedictino ordine tandem ad saeculares canonicos defecit, tunc abbate: Hic Urbanum papam post Claromontense concilium, cui idem abbas interfuerat, Auriliacum devexit.

Inde Lemovicum provinciam ingressus pontifex, Uzercam, invitante Gerardo abbate, divertit, ibique monasterii ecclesiam juxta quod ei fuerat pollicitus, dedicare constituerat; at Urbanum ab eo consilio Humbaldus episcopus Lemovicensis, nescio qua [Col. 0187D] ratione, avocavit. Forte quod Natalium Christi solemnia apud Lemovicas a pontifice celebrari cuperet. Urbanus quippe, ut mox dicebamus, paulo amplius quam crediderat ob Joannis Portuensis aegritudinem in itinere moratus est. Ob hoc tamen, si chronici ejus loci domestico auctori credamus, Gerardus in episcopum commotus Adhemaro Sancti Martialis abbati sese adjunxit, a quibus coram pontifice accusatus episcopus, paulo post, uti dicturi sumus, a sua sede dejectus fuit. At Gerardus mense sequenti, ipso die festo sancti Mauri excessit e vita. Usercae quando illac transiit Urbanus tunc degebat Mauricius Burdinus, ejus loci monachus, quem cum Bernardus Toleti archiepiscopus, [Col. 0188A] qui tunc forte adhuc in pontificis comitatu erat, hominem industrium et aptum ad magna negotia gerenda invenisset, ei ut secum in Hispaniam transiret persuasit. Quid de eo postea factum fuerit omnes norunt. Is nempe post obtentum episcopatum Conembricensem, Braccarensis metropolis sedem adeptus, ac legatione apostolica honoratus, demum ab Henrico imperatore contra Gelasium papam Romanus pontifex dictus est, et famosam vitam post varias fortunas, misero tandem exitu, in carcere conclusit. Sed ad Urbanum redire oportet, qui teste Gaufrido priore Vosiensi in festo sancti Thomae, scilicet die 21 hujus mensis, Uzerchiae hospitatus est. Atque inde profectus, Lemovicas post biduum advenit: quid vero in ea urbe praestiterit [Col. 0188B] ex Gaufredi Vosiensis Chronico parte I, cap. 27, tomo II Bibliot. Labbeanae referre juvat, ubi sic habet:



CCXXXIV. Urbani gesta apud Lemovicas. S. Martialis dedicatio.

Decimo Kalendas Januarii Urbanus Lemovicas devenit. In festivitate Natalis Christi, missam de Galli cantu Dominicae Nativitatis in ecclesia puellarum sanctae Mariae, quae dicitur ad Regulam, nobile est monasterium ordinis Benedictini hactenus subsistens, decantavit. Missam de luce in basilica regali apud Sanctum Martialem celebravit: inde triumphaliter coronatus ad sedem apostolicam episcopalem, sic cathedralem ecclesiam appellat, quod sanctum Martialem primum ejus sedis episcopum inter apostolos [Col. 0188C] annumerare gaudeant Lemovicenses, rediit, ubi reliqua solemnitatis officia peregit. Altera die, quae est post festum Innocentium, cathedralem ecclesiam in honore protomartyris Stephani dedicavit, sequenti die quievit. Pridie Kalendas Januarii basilicam regalem, scilicet monasterii Sancti Martialis ut jam supra eam appellaverat, in honorem Salvatoris mundi consecravit, ejusque antiquam libertatem, nobilemque praerogativam novis privilegiis roboravit. Urbani bulla de privilegiis Sancti Martialis post aliquot menses apud Santonas data fuit. Istud autem monasterium e Cluniacensi ordine ad canonicos saeculares devolutum est. Sed Gaufredi narrationem prosequamur. »Huic, inquit, Sancti Martialis dedicationi, quae peracta est anno Dominicae Incartionis [Col. 0188D] 1095, interfuerunt plures episcopi, quorum nomina silentio non sunt tegenda. Hugo Lugdunensis, Audebertus Bituricensis, Amatus Burdegalensis, Robertus, seu potius Daibertus Pisensis, Rangerius Rhegiensis, hi omnes archiepiscopi, primus Bruno Signiensis, Petrus Pictaviensis, Arnulfus, imo Ramnulfus, cognomine de Barbesillo, Sanctonensis, Raynaldus Petragoricensis, Raymundus Ruthenensis, Humbaldus Lemovicensis, hi omnes episcopi. Hi, postquam Romanus pontifex aquam benedixerat, circa basilicam more ecclesiastico aspergebant; dominus papa propriis manibus venerandum altare consecravit, missamque super illud solemniter celebravit. Inde ad benedicendos populos [Col. 0189A] in publicum processit, quorum tanta illic erat multitudo, ut in circuitu civitatis, citra unum milliarium nonnisi hominum capita viderentur; oblationum vero tanta copia fluxit, ut arca sepulcri apostolici, id est Sancti Martialis, quae vulgo Gauteau appellabatur, praeter alias plena redundaret.« Haec Gaufredus, qui paulo antea, si tamen locus ille ex alio ms. erutus ei tribui debeat, scripserat Urbanum Sancti Stephani ecclesiam, et beati Martini monasterium dedicasse, ubi pro Sancti Martini, legendum haud dubie Sancti Martialis, quanquam apud Lemovices habeatur quoque monasterium Sancto Martino sacrum. At nihil utrobique habet de dedicatione Sanctae Mariae de Regula, quam tamen ab Urbano, qui quidem ibi ex ipso Gaufredo missam [Col. 0189B] mediae noctis cantavit, factum fuisse legimus in duobus veteribus chronicis mss. Sancti Martialis.

Caeterum haec omnia ferme iisdem verbis narrantur in veteri notitia Lemovicensis Ecclesiae ea de re facta, quam post Beslium varii auctores ediderunt. In ea quippe legitur pontifices omnes supra recensitos Natalium Christi solemnitatem simul cum Urbano apud Lemovicas celebrasse, eumque ad Sanctum Martialem euntem, et exinde habito prius ad populum sermone, coronatum ad majorem ecclesiam redeuntem comitatos fuisse. Hi omnes, ut ibidem dicitur, die sexta Nativitatis Domini, quae in Dominicam incidebat, iterum cum Urbano ad Sanctum Martialem, ubi dies octo exegit, convenerunt, cumque die sequenti basilicam aqua, ab [Col. 0189C] ipso pontifice prius benedicta, interius exteriusque perlustrassent, ipse eadem aqua altare Domini Salvatoris lavit, chrismate et oleo sancto perunxit, pignora sanctorum ibi reposuit, ac demum, astante innumera populorum multitudine, missa ibi cantata, sancivit ut haec dedicationis dies II Kalendas Januarii solemnis in posterum singulis annis haberetur. Hanc basilicam a Ludovico Pio olim exstructam, sed variis cladibus attritam, in pristinum splendorem restituerat Adhemarus ejus loci abbas, paulo antequam pontifex Lemovicas adveniret.



CCXXXV. Urbanus hoc anno Arelatum non adiit. Episcopi Wirceburgensis reconciliatio.

Ex his vero, quibus alii etiam auctores suffragantur, [Col. 0189D] patet quantum aberraverit a vero Bertoldus, auctor alias omni exceptione superior, qui in Chronico scripsit Urbanum hoc anno Nativitatis Dominicae diem Arelati cum diversarum provinciarum episcopis gloriosissime celebrasse. At licet in hoc erraverit, non tamen est ei deneganda fides narranti Wirciburgensem episcopum, qui ei probe notus erat, circa haec tempora relictis schismaticorum partibus, ad Urbanum accessisse absolutionem ab eo petiturum. Quam, inquit ille, ab eo consecutus est; ita tamen ut eadem misericordia a legatis papae in Teutonicis partibus perficeretur eidem.



CCXXXVI. Urbanus varia dat diplomata monasterio Angeriaco subjicit Bassacum. S. Eparchium. Figiacum tuetur. Ecclesias S. Martiali restitui curat.
[Col. 0190A]

Hae porro solemnitates Urbanum non impediebant, quominus aliis etiam negotiis vacaret, quod probant varia ejus diplomata his ipsis diebus data. Ex his unum est inscriptum Ansculfo Angeriacensi abbati, cui subjicit monasterium Basiacense. Datum est apud Lemovicas die XIV Kal. Decembris. Eodem die et eodem loco scripsit pontifex litteras ad Adhemarum Ecolismensem episcopum, quibus ei injungit, ut monachorum Sancti Eparchii praesumptionem reprimat, qui abbati Angeriacensi, cui monasterium eorum subjectum esse debebat, obedire detrectabant, [Col. 0190B] etiam post latam in eos excommunicationis sententiam. Porro Adhemarus ut jussis pontificiis faceret satis Ansculfum Angeriaci abbatem in pleno capitulo, videntibus canonicis suis, investivit de abbatia Sancti Eparchii, tradito ei pastorali baculo; et ille domnum Hugonem monachum Angeriacensem in Sancti Eparchii abbatem ordinavit, ut in instrumento ea de re confecto narratur.

Hac ipsa die, II Kal. Januarii, qua Sancti Martialis basilicam consecravit pontifex, praeceptum ibidem dedit in gratiam Figiacensis monasterii, Caturcensi, aliisque vicinis episcopis inscriptum, adversus eos qui loci hujus possessiones male invaserant. Quo etiam tempore, uti ex Gaufredi Chronico discimus, papa Urbanus investivit solemniter ecclesiam S. Martialis [Col. 0190C] et abbatem ipsius Ademarum de ecclesia Sancti Petri Montandrensis, et de ecclesiis de Saliomo cum pertinentiis suis, ubi requiescit corpus S. Martini abbatis, illius quondam terrae principis, cujus sancti Vitam tempore Northmannicarum incursionum deperditam fuisse deplorat idem auctor, in magnum ejusdem monasterii detrimentum.



CCXXXVI bis. Privilegium Tutelense.

Anno sequenti, die secunda Januarii, Urbanus adhuc Lemovicibus existens privilegium indulsit Willelmo Tutelensi abbati, quo bona ejusdem monasterii sub apostolicae sedis tutela suscipit; meminit in eo pontifex nonnullorum militum in ea urbe commorantium, ob mala sua facinora excommunicatorum, quorum occasione vetat, ne monasterium [Col. 0190D] ipsum excommunicetur, nisi forte ibi ad officia divina excommunicati illi admitterentur.



CCXXXVII. Humbaldus episcopus Lemovicensis deponitur.

Ecclesiae Lemovicensium tunc praeerat Humbaldus, qui in hac sede post varias concertationes, obtentu litterarum apostolicarum, sed ab eo ipso adulteratarum, firmatus fuerat. Verum, cum pontifex apud Sanctum Martialem versaretur, forte Ademarum abbatem aliquando reprehendit, quod hunc episcopum absque suo nutu admisisset, contra id quod Romae de eo statutum fuerat. Qua de re attonitus abbas litteras apostolicas sibi ab Humbaldo redditas pontifici ostendit; unde ille, fraude [Col. 0191A] agnita, statim Humbaldum publice deposuit, in cujus locum post aliquod tempus substitutus est Guillelmus Sancti Martialis prior. Haec narrat Gaufredus Vosiensis in Chronico, cap. 26 et 28, cui consentit Chronicon Malleacense. At litteras ab Humbaldo falsatas nondum hactenus quisquam viderat; quas simul cum antiqua ejus rei notitia ex ms. cod. Ecclesiae Lemovicensis qui fuerat penes V. Cl. Anton. Faure Ecclesiae Remensis praepositum, nobiscum a V. Cl. Baluzio communicatas referemus in Appendice.



CCXXXVIII. Carrofi altare consecrat.

Cum autem Urbanus pridie Kalendas Januarii accesserit ad Sancti Martialis monasterium, ibique, ut jam observavimus, octo dies transegerit, hinc [Col. 0191B] facile colligitur eum ibi Epiphaniae festivitatem celebrasse, an vero die sequenti in urbem redierit, nescimus. At certum est eum feria quinta ante festum sancti Hilarii, quae mensis Januarii dies est decima tertia, Carrofensis apud Pictones monasterii basilicae hujus altare propriis manibus a Petro ejus loci abbate invitatum consecrasse assistentibus ei plurimis episcopis. Id discimus ex veteri notitia, quam ex archivis hujus monasterii erutam in Appendice dabimus. Idem habetur ex Sirmundi schedis in tomo II Bibliothecae novae Labbeanae pag. 755; sed ibi omissa vocula ante, hanc consecrationem die festo sancti Hilarii factam fuisse mendose legitur. Caeterum ipse Urbanus in privilegio ejusdem monasterii, quo ejus bona et privilegia a Leone IX [Col. 0191C] et Alexandro II concessa confirmat, decernit, ut nemo praeter pontificem Romanum in illud altare, quod ipse suis propriis manibus consecraverat, audeat excommunicationis aut interdicti proferre sententiam.



CCXXXIX. Pictavis celebrat festum S. Hilarii, etc. Benedicit monasterium novum.

Sancti Hilarii festum, quod die 13 Januarii occurrit, Urbanum in ipsa Pictavorum urbe celebrasse, testis est auctor Chronici Malleacensis. Quo tempore Petrus ejusdem urbis episcopus controversiam inter monachos Trenorchienses et canonicos Sanctae Crucis Lausdunensis (Loudun) natam diremit, ejusque sententiae ipse pontifex subscripsit cum Amato Burdigalensi et Hugone Lugdunensi archiepiscopis, [Col. 0191D] Girardo Engolismensi episcopo et aliis, uti in veteri apographo legitur. Aliud placitum habuit ipse pontifex in ecclesia Sancti Hilarii, sed quod ad mensem Martium, quando Urbanus iterum Pictavos adiit, referendum est. Verum huc revocari debet benedictio monasterii novi in eadem urbe, quae non VI, ut habet Chronicon Malleacense, sed XI Kalendas Februarii, ut ex veteribus domesticis instrumentis constat, ab ipso pontifice facta est. Id evincitur ex veteri Martyrologio ms. ejus loci, in quo haec ecclesia die festo sancti Vincentii consecrata dicitur, his verbis: »Abbas domnus Gerardus II sub cujus tempore ecclesia nostra fuit dedicata et sacrata die sancti Vincentii per manus summi pontificis [Col. 0192A] Urbani II,« etc. In altero codice haec leguntur: »Die XI Kal. Februarii Urbanus II cum tribus archiepiscopis, totidemque episcopis, templo in honorem sanctae Dei genitricis et beatorum apostolorum Joannis et Andreae dedicato, hoc altare majus in honore sanctorum martyrum Stephani protomartyris, Laurentii, Vincentii, Chrysanti et Dariae venerabiliter consecravit, et reliquias eorum posuit.« Porro ipse Urbanus in suo diplomate testatur hanc ecclesiam a se fuisse consecratam, adeoque sub speciali apostolicae sedis tuitione esse debere.



CCXL. Andegavos a Milone ducitur. Ibi cruciatam praedicat.

Post haec, uti prosequitur auctor Chronici Malleacensis, pontifex perrexit Andegavis et benedixit [Col. 0192B] monasterium Sancti Nicolai, quod prope hanc urbem situm est. Urbanum a Milone suo ipsius legato, antea monacho Sancti Albini, huc perductum fuisse legitur in Chronico Andegavensi apud Labbeum tomo I Bibliothecae novae, et quidem ut ecclesiam Sancti Albini consecraret. Sed id monachi ejus loci, nescio qua causa, noluerunt, ut habet alterum Chronicum in vetusto codice Christinae reginae Sueciae, qui nunc in Bibliotheca Ottoboniana Romae asservatur; sic quippe ibi res exponitur: »Anno 1096, Urbanus papa apud Andecavam civitatem descendit, et ecclesiam Sancti Nicolai consecravit. Monachi enim Sancti Albini, ut sua ecclesia consecraretur noluerunt, pro qua re maxime papa venerat, adductus a Milone antea beati Albini monacho, tunc [Col. 0192C] temporis legato suo.« Hujus Milonis meminit Hugo Flaviniacensis abbas in Chronico, ubi eum episcopum factum fuisse scribit. Sed ejus sedis nomen in Labbei editione non exprimitur, ob detritum eo loco codicem ms.; at haec lacuna ex domesticis Sancti Albani instrumentis facile suppleri potest, in quibus nempe Milo Praenestinus episcopus fuisse haud semel dicitur. Et quidem is est ipse qui post Bernardi obitum ad hanc sedem contra Hugonem Candidum, famosum schismaticum, provectus est, ac eo nomine interfuit electioni Paschalis II a quo in Galliam legatus missus est, ac demum anno circiter 1101, ut scribit Ughellus, e vivis excessit.

Aliam Andegavensis hujus itineris ab Urbano suscepti causam affert Fulco comes Andegavorum [Col. 0192D] in fragmento Historiae tomo X Spicilegii Acheriani edito, ut nempe ejus provinciae incolas ad suscipiendam sacram expeditionem excitaret. Quod etiam habet vetus Chronicon Sancti Albini. Nec mirum; nam ubicunque pontifex fuit, inquit auctor Chronici Malleacensis, praecepit cruces facere hominibus, et pergere Jerusalem, et liberare eam a Turcis et aliis gentibus. Consentit vetus auctor apud Chesnium tomo IV, pag. 90, qui refert Urbanum omnibus episcopis imperasse, ut singuli in suis dioecesibus hanc expeditionem praedicarent, idque reipsa ab eis fuisse praestitum. Et quidem, ut omnes norunt, praecipua haec erat pontificii in Gallias itineris causa; cujus rei alius praeter Urbanum ipsum testis [Col. 0193A] quaerendus non est, qui eo animo ad principes et caeteros Flandriae fideles litteras scripsit tunc temporis, ut eos de re decreta in concilio Claromontano sacra expeditione, indulgentiisque iis qui illam susciperent concessis, faceret certiores. Unde universos monet, ut si qui ad illud verbum proficisci voluerint, parati sint omnino ad proximam Deiparae assumptionis festivitatem; quo tempore Adhemarus episcopus Aniciensis, vicarius pontificis in illa expeditione institutus, iter cum aliis cruce signatis aggressurus esset.



CCXLI. Manassem Remensem electum confirmat. Lis Trenorchii dilata.

Andegavi, quo appropinquante Quadragesima, ut testatur Fulco comes, venit Urbanus, mortem accepit [Col. 0193B] Reginaldi Remorum pontificis, qui, ut ex epistola cleri Remensis ad Lambertum Atrebatensem, et ex Balderici Burguliensis versibus, ubi eum patriarcham appellat, discimus, XII Kalendas Februarii defunctus est. Unde mirari subit ejus obitum ad annum praecedentem a Labbeo revocari, cum certum sit, ut de multis veteribus instrumentis taceam, hunc antistitem Claromontano concilio mense Novembri interfuisse. Manassis ejusdem Ecclesiae praepositi, qui in ejus locum substitutus est, electionem cum elogio statim Urbanus approbavit, uti patet ex tribus ejus epistolis, ea de re Andegavi VIII Idus Februarii datis, in quibus suum erga Ecclesiam, clerum, milites ac plebem Remensem, affectum amanter exprimit. De eadem re in Manassis gratiam [Col. 0193C] Urbano scripserat Ivo Carnotenus, epist. 48, in qua maximi esse momenti dicit, ut non differatur ejus electionis confirmatio, ob insignes Remensis Ecclesiae, quae olim ipsius Urbani mater, inquit, tunc vero filia erat, praerogativas. Quod nempe haec sedes haberet regni diadema, et caeteris Ecclesiis Gallicanis in ruinae aut resurrectionis exemplum pro sua dignitate esse soleret.

Eodem tempore monachi Trenorchienses pontificem adiere conquesturi adversus episcopum et canonicos Andegavenses, quod Ecclesias Doadi castelli quae ad monasterium suum pertinebat, injuste sibi arrogarent. Verum cum econtrario canonici eas sui juris esse contenderent, videretque pontifex [Col. 0193D] litem illam alicujus esse momenti, eam ad futurum concilium Turonense remisit; ubi reipsa, ut suo loco dicemus, agitata fuit.



CCXLII. Dedicat Urbanus basilicam S. Nicolai. Transfert corpus Goffridi comitis. Scribit monachis S. Vitoni.

Die IV Idus, id est decima Februarii, dedicata est ab Urbano basilica Sancti Nicolai in Andegavorum suburbio sita. Hanc ipsam diem, quae hodieque in hoc monasterio celebris est, praeter vetus Chronicon ms. Sancti Albini, assignat charta fundationis beatae Mariae de Rota prope Credonium: quare emendari debet Ordericus Vitalis, qui libro IX scripsit Sancti Nicolai dedicationem in medio Quadragesimae factam fuisse. Certe Fulco Andegavorum [Col. 0194A] comes, qui praesens aderat, disertis verbis refert in fragmento Historiae Andegavensis, hanc basilicam in Septuagesima dedicatam fuisse; et Urbani bulla in qua dedicationis mentio habetur, data est mense Februario, proindeque ante initium Quadragesimae, ut nihil dicam de concilio Turonensi, quod praesidente Urbano in media Quadragesima, qui adeo Andegavis tum non erat, celebratum fuit. Quam vero solemnis haec dedicatio fuerit ex eo colligi potest, quod variae chartae passim occurrant in Andegavensibus monumentis, ab anno vel die ejus dedicationis datae. Et quidem ob id maxime laudatur Natalis abbas in versibus Baldrici Burguliensis apud Chesnium, tomo IV, quod eam a pontifice fieri obtinuerit. Ut vero etiam ad posteros ejus celebritatis [Col. 0194B] memoria propagaretur, idem pontifex in laudata bulla eos, qui ad anniversariam illius solemnitatem convenire voluerint, ab omni hostium incursu liberos esse praecepit, multisque gratiis donavit. Constituit etiam, ut testatur Fulco comes in fragmento Historiae mox laudato, idem apostolicus, et edicto jussit ut in eodem termino, quo dedicationem fecerat, indictum publicum celebraretur uno quoque anno apud Sanctum Nicolaum, et septima pars poenitentiarum populo convenienti ad illam celebritatem dimitteretur.

Eadem occasione pontifex a Fulcone comite, qui praesens aderat, rogatus, Goffridi Martelli, qui in monastico habitu defunctus et in ejusdem monasterii capitulo sepultus fuerat, corpus transtulit in [Col. 0194C] ecclesiam a se dedicatam, ut ipse Fulco narrat in fragmento laudato, qui a pontifice monitus partem forestae Catiae Sancto Nicolao pro ejusdem Goffridi animae requie dedit. Sed haec donatio magnae litis segetem postea praebuit inter ejus loci monachos, et Albinianos, quod isti silvam illam integram ad se pertinere contenderent. Sopita est tandem ope Gaufridi Meduanensis Andegavorum episcopi et Willelmi abbatis Sancti Florentii, ut videre est apud Pelleterium in Historia Sancti Nicolai, ubi inter alia multa monumenta, concordiae hujus initae instrumentum profert. At non satis sibi constat in assignando loco, quod tumulus Goffridi suo tempore situs erat. Hodie visitur haud procul ab altari majori [Col. 0194D] tumba, sed absque ulla inscriptione, quam ipsius Goffridi esse putant. Dicitur tamen in veteri instrumento pag. 29, in navim Ecclesiae tunc translatus fuisse et sepultus; et paulo ante pag. 25, scripserat ipse Pelleterius: Hujus sepulturae fidem facit pictura et lapis a terra circiter ad tres pedes elevatus anterior altaris sancti Andreae, quod est ad sinistrum majus altare cum hoc elogio: Dum viguit, etc., quae omnia hodie non comparent.

Hac ipsa dedicationis Sancti Nicolai die, id est IV Idus Februarii, Urbanus litteras ad Philippum Catalaunensem episcopum scripsit, quibus eum adhortatur, ut monachos Sancti Vitoni Virdunensis qui in ejus dioecesis prioratu Sancti Nicolai morabantur, a nonnullorum parochianorum suorum vexationibus [Col. 0195A] liberaret; et in posterum sub ejus protectione securos esse juberet.



CCXLIII. Eclipsis. Monasterii Rotae confirmatio. Ejus loci abbas Robertus de Arbrisello.

Postridie, ut in Chronico Andegavensi apud Labbeum edito legimus, scilicet III Idus Februarias, cum praedictus papa in Andecava urbe resideret, luna cum esset XIII terribilem eclipsim passa est. »Qua die idem pontifex in camera Gaufridi episcopi ejusdem urbis manus suae impositione confirmavit fundationem monasterii canonicorum regularium beatae Mariae de Rota, prope Credonium siti, die praecedenti, a Renaldo Roberti Burgundi filio factam. Fundationis litteris subscripserunt Hugo Lugdunensis, et Amatus Burdigalensis archiepiscopi; episcopi [Col. 0195B] vero, Ivo Carnotensis, Hoellus Cenomannensis et Gualterus Albanensis. Cum Urbano vero eam firmaverunt Gaufridus Andegavensis, et Bruno Signiensis episcopi; Teuthio, Albertus et Rangerius cardinales; Emorrandus de Seissuns et Milo monachus Sancti Albini, clerici papae,« qui omnes dedicationi ecclesiae Sancti Nicolai ad quam magna senatus Romani pars occurrisse dicitur, interfuerant. Edita sunt ejus rei instrumenta tomo IV Galliae Christianae a Sammarthanis, et tomo II Miscellaneorum Baluzianorum.

Rotensis coenobii abbas, et quidem primus fuit Robertus de Arbrisello, Fontis-Ebraldi monasterii et totius ordinis paulo postea futurus institutor sub extremis Urbani annis. Hujus vero cum famam audiisset [Col. 0195C] Urbanus ipsum Andegavos accersivit, ac in dedicationis Sancti Nicolai solemnitate, ad quam, inquit Baldericus ejusdem Roberti Vitae auctor, confluxisse putares totam orbis amplitudinem, sermonem haberi jussit, cujus verba, ut idem auctor prosequitur, valde Domino papae complacuerunt; unde injuncto ei praedicationis officio secundum a se eum statuit Dei seminiverbium: qua legatione functus in variis dioecesibus, sui monasterii regimen dimisit, ut liberius ministerio verbi insudaret.



CCXLIV. Urbanus pontifex S. Maurum invisit.

Relicta autem Andegavorum urbe, pontifex Glannafoliense Sancti Mauri olim celebre monasterium invisit, quod tunc temporis Fossatensibus monachis [Col. 0195D] ab annis ferme ducentis subjectum erat. Ea de re loci monachi cum vicinis incolis et provinciae magnatibus conquesti sunt apud Urbanum, ab eo efflagitantes ut tam illustrem locum ab exterorum jugo liberaret. Sed ille causam hanc, quae videbatur esse alicujus momenti, ad concilium Turonense sequenti mense celebrandum, deferendam esse censuit, ut dato Fossatensibus sese tuendi loco, res, mature perpensis ex utraque parte momentis, judicaretur. Quod reipsa factum est, et Fossatenses causa, uti infra dicemus, ceciderunt.



CCXLV. An Cainone Goffredum Barbatum liberavit.

Hinc Cainonem in finibus Turonum versus Pictavos progressus est pontifex, si verum sit eum illud oppidum adiisse, ut innuit Ordericus Vitalis, causa [Col. 0196A] liberandi Goffredi Barbati olim Andium comitis, qui ibi a multis annis Fulconis Rechini comitis jussu captivus detinebatur. Hunc quippe, ait ille auctor libro X, Urbanus hortatu et potestate a vinculis liberavit. Et libro IX scribit eumdem Goffredum Urbano papa praesente et imperante absolutum fuisse, qui apud Chinonem castrum per annos ferme triginta in carcere reclusus fuerat. Haec Ordericus: at si alios passim vulgatos auctores audiamus, aut nunquam e carcere liberatus fuit Gauffredus, quod diserte habet Hildebertus, qui ibi tunc vivebat, in Vita sancti Hugonis; aut certe id multo post Urbani adventum in Galliam contigit, ut videre est apud Menagium libro III Historiae Sabloliensis, cap. 16; sed has difficultates fusius persequi nihil nostrum [Col. 0196B] interest.



CCXLVI. Sablolii bullam dat pro S. Nicolao.

Die XVI Kalendas Martii, id est Februarii 14, Urbanus Sablolii, quod oppidum est in Andegavensium et Cenomannorum finibus situm dato diplomate confirmavit privilegia et possessiones monasterii Sancti Nicolai Andegavensis, cujus basilicam ante paucos dies manibus suis consecraverat. In hac bulla, multa beneficia decernit, uti diximus, in eorum gratiam, qui eamdem basilicam die anniversario ejus dedicationis inviserint.



CCXLVII. Cenomannis tribus diebus moratur Urbanus pontifex.

Cenomannorum quoque urbem adiisse Urbanum testis est Fulco comes in fragmento jam laudato, ubi [Col. 0196C] triduum Hoellis episcopi sumptibus exegisse dicitur in Actis ejusdem urbis episcoporum tomo III Analectorum Mabillon. editis, qua occasione laudatur ille antistes, quod inter omnes antecessorum suorum titulos solus universalis papae et sacerdotum omnium principis sacrosancto hospitio honoratus fuerit. Et quidem adeo celebris apud illius regionis populos Urbani Cenomannos adventus evasit, ut inde in publicis instrumentis quandoque pro epocha fuerit adhibitus. Hac, uti videtur, occasione, aut certe cum Andegavi esset, idem pontifex Hoello curam demandavit restitutionis Loconaci monachis Sancti Albini faciendae, quem locum, olim a Childeberto rege illis donatum, viri quidam nobiles invaserant.



CCXLVIII. Vindocini dies undecim commoratur. Professionem episcopo factam irritam facit. Consecrat altare Crucifixi.
[Col. 0196D]

Vindocinum inde profectus pontifex, ibi dies undecim commoratus est, teste Goffrido ejus loci tunc abbate, qui libro I, epist. 18, haec ad Cononem episcopum sedis apostolicae legatum scribit: Optimae memoriae papa Urbanus, et qui nunc est dominus Paschalis papa, in Ecclesia nostra, ubi suae charitatis gratia per undecim dies manserunt, privilegia nostra viderunt et ore proprio legerunt, et suae auctoritatis decreto firmaverunt. Ea procul dubio occasione Urbanus didicit ab ejus loci monachis Goffridum abbatem, cum ab Ivone Carnoteno benediceretur, professionem ei tanquam dioecesano episcopo fecisse; [Col. 0197A] quod aegre tulit pontifex, abbatemque vehementer increpavit, columbam seductam cor non habentem illum appellans, quare quod illicite commissum fuerat, irritum fecit, ac postea Romam reversus lato decreto sancivit, ne quis postmodum Vindocini abbas cuiquam episcopo profiteatur, quod Paschalis successor Urbani iterum sua apostolica auctoritate firmavit. Haec omnia narrat ipse Goffridus epis. 7 et 11, lib. II, ad Ivonem scriptis. Decretum vero ipsum profert epist. 27 ad Gaufredum Ivonis successorem, quod suo loco proferemus.

Huc quoque revocandum est quod de illo monasterio legitur in Chronico Andegavensi, apud Labbeum tomo I Bibliothecae novae, ubi ad annum 1095 veteri stylo, quo scilicet novi anni exordium a Paschate [Col. 0197B] desumitur, haec habet: Eodem anno IV Kalendas Martias consecravit Urbanus papa Crucifixum Sanctae Trinitatis Vindocinensis coenobii, atque perdonavit septimam partem peccatorum suorum omnibus, qui unoquoque anno anniversarium ejusdem consecrationis diem ibidem celebrarent. Idem omnino legitur in veteri cod. ms. Vindocinensis monasterii; Crucifixi autem nomine intelligendum est altare Sanctae Crucis, quod hodieque retro majus altare subsistit, vulgo Matutinale appellatum, ut constat ex veteri Missali ms. ejusdem monasterii, in quo dedicationis hujus festivitas sub hoc titulo memoratur. De altari Matutinali, etc. Notitiam integram referemus in Appendice.



CCXLIX. Concilium Rothomagense.

[Col. 0197C] Quo tempore pontifex has regiones invisebat, Northmanniae praesules cum abbatibus et aliis clericis, ac provinciae optimatibus a Willelmo metropolitano Rothomagum convocati ad concilium provinciale, mense Februario, ibidem capitula synodi, ut narrat Ordericus libro IX, quae apud Clarummontem facta est, unanimiter contemplati sunt; scita quoque apostolica confirmaverunt, additis octo canonibus, quos idem auctor refert, et habentur apud Labbeum.



CCL. Jarentonis abbatis in Angliam legatio.

Ad idem tempus revocanda est Jarentonis abbatis Divionensis in Angliam legatio apostolica, quam describit Hugo Flaviniacensis in Chronico Virdunensi. Impetraverat quidem Willelmus Angliae rex a [Col. 0197D] Waltero episcopo Albanensi, qui pallium pro sancto Anselmo nomine Urbani attulerat, ut nullus a sede apostolica in Angliam legatus mitteretur absque regis praecepto; at Jarentonis fama adeo celebris erat, tantaque fuit ejus in alloquendo regem inadulata mentis constantia, ut rex ei palam contradicere veritus, consiliis ejus ac votis acquieturum promitteret. Sed fallere volebat callidus rex ea specie viri pii incautam simplicitatem; jam quippe ad Urbanum nuntios clam miserat, novas ab eo petiturus inducias, quas cum reipsa impetrasset, idque Jarentoni declarasset, ille, infectis rebus, ex Anglia statim discessit. In Galliam reversus substitit in Northmannia, ubi pacem inter eumdem regem ac fratrem ejus [Col. 0198A] Northmanniae ducem, qui paulo post ad sacrum bellum profectus est, composuit. Sed ad Urbani iter reflectenda est oratio.



CCLI. Turonos Urbanus pontifex advenit. Scribit pro Manasse archiepiscopo Remensi. Publice praedicat. Majoris monasterii basilicam dedicat. Statuta pro S. Martino.

Initio mensis Martii Turonos advenit, ubi primum hospitatus fuisse videtur apud Majus-Monasterium. Huc enim accessit die tertia ejus mensis, uti colligitur ex narratione dedicationis ejusdem loci basilicae, quae VI Idus Martii, die octavo ejusdem adventus in monasterium, facta est. Hinc habemus totam dierum seriem quos pontifex eo in itinere exegit. Erat quippe, ut vidimus, die 14 Februarii Sablolii, unde postridie profectus Cenomannos advenit, ubi diebus [Col. 0198B] tribus, id est decimo sexto et duobus sequentibus commoratus est. Decimo nono perrexit Vindocinum, ubi cum ex Goffridi epistolis, dies undecim transegerit, exinde ante diem secundamaut tertiam Martii proficisci non potuit, quo reipsa alterutro die Turonos advenisse dicendus est.

Die quarta ejus mensis ad Remensis Ecclesiae suffraganeos episcopos scripsit, ut ne diutius Manassis electi eorum metropolitani ordinationem differrent. Quibus litteris illi morem gessere: nam Manasses in basilica archimonasterii Remigiani die X Kal. Aprilis ab Hugone Suessionensi, astantibus et manus ei imponentibus quinque aliis comprovincialibus episcopis consecratus est. Hic vero constituerat statim post suam inaugurationem pontificem [Col. 0198C] adire, ut ex ejus epistola ad Lambertum Atrebatensem apud Baluzium tomo V Miscellan. edita patet; sed utrum id praestiterit, incertum est. Urbanus vero interea Sancti Martini ecclesiam frequenter invisebat, modo in ejus castello, modo etiam in ipsa urbe, aut in vicino Majori-Monasterio commorans, quandiu versatus et apud Turonos.

Die autem VII Idus, id est Nona Martii, quae Dominica erat, celebratis in Majori-Monasterio missis, ad gradum ligneum, qui supra fluvii Ligeris ripam paratus fuerat, accessit pontifex, ibique orationem habuit, cui cum Fulcone Audium comite, tunc temporis Turonum domino, et aliis proceribus interfuit innumera omnis conditionis et aetatis hominum multitudo. Pontificem ea occasione de sacra [Col. 0198D] expeditione locutum fuisse plusquam probabile est. Et quidem huc, nisi fallor, revocari debet quod de Hugone de Calvomonte, et Hamerico de Currone legitur in Historia Ambasiae tomo X Spicilegii, qui ibi dicuntur in ecclesia beati Martini Majoris-Monasterii in praesentia papae, multis sibi adjunctis, vestibus superamictis sanctae crucis vexillum consuisse.

Postridie, seu VI Idus Martii, pontifex cum aliis episcopis et cardinalibus majorem ejusdem monasterii basilicam solemniter dedicavit, et die sequenti benedixit coemeterium. Quas caeremonias, relatis eorum pontificum qui presentes aderant nominibus, egregie descripsit vetus auctor apud Bochellum, cujus ea de re opusculum in Appendice [Col. 0199A] integrum referre visum est, addita veteri notitia de aliquot juribus, quae ea occasione Hugo de Calvomonte supra laudatus monasterio cessit. Celebritatem vero ejus dedicationis testantur varia ejusdem loci instrumenta, quae ab anno quo facta fuit, data dicuntur. Ferunt tunc pontificem in capitulo monachorum ingressum cum iis sedisse, ac facta exhortatione, iisdem absolutionem pro more illorum temporum impertiisse.

Cum itaque per dies septem et amplius, Urbanus frequenter beati Martini ecclesiam invisisset, die II Idus Martii in ejus castello existens praeceptum dedit, quo modus in eam basilicam suscipiendorum apostolicae sedis legatorum ordinatur; et quia in quibusdam ejusdem Ecclesiae privilegiis concessum [Col. 0199B] ejus canonicis erat proprium habere episcopum, sancivit Urbanus, ut ejus vice deinceps Romano specialiter adhaererent pontifici et graviores eorum causae ejus penderent judicio. Atque hac occasione hic referre juvat quod in veteri ms. cod. legitur de catenis ferreis, quae hodieque quatuor majores columnas chori ejus basilicae prope fornicem colligare conspiciuntur. Sic habet: Urbanus papa II in signum unionis episcopi proprii hujus Ecclesiae Romano pontifici et Ecclesiae Romanae, quatuor praecipuas chori ejusdem Ecclesiae columnas catenis quatuor ferreis cingi jussit. In Chronico Turonensi dicitur idem pontifex per dies septem et eo amplius, ut jam diximus, invisisse sancti Martini sepulcrum, ac receptus quotidie solemniter fuisse in porta [Col. 0199C] thesaurarii a clero ejusdem ecclesiae.



CCLII. Concilium Turonense. Ibi ordinatus Marbodus Redonensis episcopus. Glannafoliensis monasterii S. Mauri restitutio. Cormaricum S. Martino assertum. Quinam concilio interfuerint. Primatus Lugdunensis episcopi confirmatus. An Philippus rex ibi absolutus. Eblo excommunicatus. Privilegium Bainsonense. Privilegium Tetrorchiense. Lis Tetrorchienses inter et canonicos Andegavenses composita. Rotae fundatio confirmata. Privilegium S. Vincentii Metis.

Hebdomada sequenti, quae tertia erat Quadragesimae, dominus papa, ut habet Bertoldus, synodum celebravit cum diversarum episcopis provinciarum in civitate Turonensi, ubi iterum suorum praeteritorum statuta conciliorum generalis synodi assensione roboravit. [Col. 0199D] Idem habet Ordericus Vitalis initio libri IX quod concilium in monasterio Sancti Martini celebratum fuisse affirmat auctor Chronici Malleacensis. An autem novi in eo canones conditi fuerint, incertum, cum nusquam ulli inveniantur; et eo animo potissimum a pontifice celebratum fuerit istud concilium, ut praecedentibus synodis robur adjiceret. Varia tamen in eo negotia pertractata fuisse, et causas finitas ex veteribus auctoribus et instrumentis discimus. Ubi etiam Marbodus, ut ex Chartario Sancti Albini referunt Sammarthani in Gallia Christiana, ex Andegavensi archidiacono episcopus Redonensis, electus a reverendo papa Urbano in Turonensi concilio sanctissimo sedis apostolicae Ecclesiae, annuente Deo, ordinatus est pontifex. Idem testantur [Col. 0200A] monachi Sancti Albini, in epistola encyclica de ejus morte, quam dimisso episcopatu monachus inter eos factus subiit anno 1123.

Inter alias vero causas quae ibi agitatae fuerunt, celebris restitutio est Glannafoliensis monasterii S. Mauri in pristinam libertatem, quam ei ab annis plusquam ducentis Fossatenses abbates ademerant. Ejus rei meminit auctor Chronici Malleacensis; Petrus Diaconus libro IV Chronici Casinensis addit Glannafolium ea occasione principi monasterio Casinensi, ut semper ante Fossatensium invasionem fuerat, fuisse restitutum; sed nemo melius hanc rem exposuit quam ipse Urbanus in duabus bullis ea de re datis: prima Gerardo novo abbati inscripta; altera Orderisio abbati Casinensi, cui restitutio [Col. 0200B] facta fuit. In his bullis quadraginta quatuor Patres, archiepiscopi scilicet, episcopi, et abbates concilio Turonensi interfuisse dicuntur, quibus de hoc negotio aliquid absque accurato examine et deliberatione matura pronuntiare, fuerat religio; unde cum postea Fossatensium instigatione contra hoc judicium Ivo Carnotensis epistola 159 Paschalem pontificem interpellasset, nihil potuit obtinere, et Glannafolienses deinceps a Fossatensium jugo liberi fuere. Corpus tamen sancti Mauri in Fossatensi monasterio retentum est, quod inde sensim sancti Mauri nomen accepit, hodieque retinet, duabus circiter leucis a Parisiorum urbe dissitum, monachis in canonicos conversis.

Actum etiam fuit in synodo illa Turonensi de [Col. 0200C] Cormaricensi monasterio, quod injuste a sancti Martini subjectione avulsum fuerat; quare statutum est, ut ei restitueretur, et ut deinceps, defuncto abbate Cormaricensi, ejus baculus supra sancti Martini sepulcrum deponeretur, quem exinde communi decani et capituli jussu, qui successor legitime electus fuerit reciperet, antequam ab archiepiscopo Turonensi in abbatem secundum communem Ecclesiae consuetudinem benediceretur. Haec fusius habentur in bulla Urbani, ea de re post aliquot dies Pictavis data, ex qua sicut et ex veteri instrumento dedicationis ecclesiae Majoris-Monasterii, quod supra laudavimus, habentur nomina aliquot episcoporum qui huic concilio interfuere. At nec ibi, nec in alio quopiam veteri monumento reperire licuit nomen Bernardi [Col. 0200D] Toletani archiepiscopi, quem tamen ad hanc synodum venisse nonnulli recentiores volunt. Et quidem interfuit mense Junio sequenti dedicationi ecclesiae Sancti Saturnini apud Tolosam, et mense Julio concilio Nemausensi, uti suis locis dicemus. Certe cum nulla habeantur ejus concilii gesta, nil mirum si plerorumque eorum nomina ignoremus qui huc convenere, qui enim noti sunt, id casu, ut plurimum factum est. Sic Benedictum Namnetensem antistitem, et Raynaldum abbatem Sancti Cypriani tunc Turonis exstitisse discimus solum ex ejus episcopi donatione tum facta Sancto Cypriano, cujus donationis notitiam in Appendice dabimus.

Eodem modo ex bulla Urbani, quae in gratiam [Col. 0201A] Hugonis Lugdunensis episcopi anno 1099 data est, nobis liquet hunc antistitem querelas ad istud concilium iterum detulisse adversus Richerium Senonensem metropolitanum, decreto de primatu Lugdunensi in suam Ecclesiam obedire adhuc detrectanti.

At falluntur ii qui aiunt Philippum regem eo in concilio ab excommunicatione absolutum fuisse, cum certum sit ex ipsius Urbani epistola quam paulo post ad Franciae episcopos conscripsit, id tunc tentare quidem voluisse aliquot Gallicanos episcopos, sed eis cum pontifice restitisse hujus synodi Patres. Confirmata etiam ibi fuit excommunicatio jampridem lata in Eblonem invasorem ecclesiae S. Gregorii insulae Oleronis, quae ad Vindocinenses monachos pertinebat; cujus rei testem adducimus Guillelmum [Col. 0201B] Pictavorum comitem in saepe laudato instrumento, quod referetur suo loco.

Die XIII Kalendas Aprilis, id est 20 Martii, pontifex monasterii Bainsonensis, quod haud procul a castellione supra Matronam situm et parentum suorum haereditate, sui juris esse dicit, libertatem rescripto apostolico asseruit; qua etiam ipsa die aliud privilegium concessit Petro Trenorchiensi abbati, quod post confirmationem ejus loci et bonorum et possessionum asserit eidem monasterio, juxta quod in ipso Turonensi concilio judicatum fuerat, duas ecclesias Lausduni sitas, quas monachi Sancti Florentii sui juris esse contendebant. Praeter hanc bullam exstat ea de re vetus instrumentum in probationibus Historiae Trenorchiensis ex veteri [Col. 0201C] apographo a Chiffletio editum, unde habetur unum hujus synodi decretum, alias incognitum. Hoc porro Urbani judicium confirmavit Calixtus II in privilegio quod anno 1122 Franconi abbati indulsit ab eodem Chiffletio ibidem pag. 409 editum.

Litem quae inter idem monasterium et episcopum atque canonicos ecclesiae cathedralis Andegavensis vertebatur de quibusdam Doadi castelli ecclesiis, ad synodum Turonensem ab Urbano delatam fuisse diximus. Sed quemnam illa exitum habuerit discendum est ex charta Gaufredi Andegavensis episcopi quam in Trenorchiensis Historiae probationibus videre licet. In ea Patres Turonos convenisse dicuntur coram Hugone Lugdunensi, Rodulfo Turonensi, [Col. 0201D] Guidone Viennensi, Hildeberto Bituricensi archiepiscopis, Brunone Signiensi, Hoello Cenomannensi, Guillelmo electo Arvernensi episcopis ac Adalberto et Theutone cardinalibus, aliisque judicibus a pontifice delegatis, ubi post multa hinc et inde allata, cum judices sententiam essent prolaturi, iisdem intercedentibus utrique in hoc concordarunt ut, reservatis Ecclesiae Andegavensi quibusdam juribus ac censibus, quae in charta referuntur, Ecclesiae Doadi monachis remanerent, in quibus, post canonicorum qui ibi supererant obitum, monachos possent substituere.

Die XII Kalendas Aprilis in eodem concilio confirmata fuit fundatio monasterii Rotensis prope Credonium, quae, ut supra diximus, jam ab Urbano [Col. 0202A] apud Andegavos approbata fuerat. Qua quidem die. quae ob sancti Benedicti festivitatem celebris erat, ut in veteri instrumento legitur apud Sammarthanos, et tomo II Miscellaneorum Baluzii, vir apostolicus devotissime missam celebravit. Hac item ipsa die pontifex privilegium Lanzoni abbati Sancti Vincentii apud Metas concessit, quae ei, ejusque successoribus, post bonorum ac possessionum assertionem, confirmat, ut absente episcopo Metensi, sicut jam a suis antecessoribus statutum fuerat, abbas Sancti Vincentii festivis diebus in cathedrali urbis ecclesia cum sandaliis et dalmatica missarum solemnia celebrare possit.



CCLIII. Concilii Turonensis finis. Solemnis processio.

[Col. 0202B] Nusquam me legisse memini qua die absolutum fuerit Turonense concilium, quamvis ipsum in tertia Quadragesimae hebdomada fuisse celebratum omnes consentiant. At, si non fallor, conclusum fuit celebri illa processione quam Fulco comes Andegavensis, qui praesens aderat, describit in fragmento Historiae jam laudato, his verbis: »Datis venerabili concilio decretis, pontifex media Quadragesima coronatus est, et cum solemni processione ab ecclesia Sancti Mauricii, ipsa est archiepiscopi sedes, ad ecclesiam Beati Martini deductus, ubi mihi florem aureum, quem in manu gerebat, donavit, quem ego etiam ob memoriam et amorem illius in Osanna, id est in processione Palmarum, uti conjicio, semper mihi meisque successoribus deferendum [Col. 0202C] constitui. Chronicon Turonense refert eumdem pontificem in media Quadragesima in ecclesia beati Martini more Romano corona palmarum se coronasse, ibique missam ad altare Dominicum celebrasse.« An vero id praestiterit ipsa feria quinta mediae Quadragesimae, aut die sequenti, qua, ut diximus, in festo sancti Benedicti missam devotissime celebravit, aut certe Dominica insequenti, quae prima eo anno erat post medium Quadragesimae, ut ex tabulis temporariis constat, non omnino liquet: quod tamen verisimilius est. Etenim processio in qua pontifex rosam auream gestare solet, hac ipsa Dominica mediae Quadragesimae, in qua scilicet Laetare canitur, fieri consuevit etiam antiquitus, ut ex veteribus ordinibus Romanis, a Mabillonio tomo II [Col. 0202D] Musaei Italici editis, et ex Glossario Cangiano, aliisque passim auctoribus patet.



CCLIV. Privilegium Corbeiae. Episcopi Strasburgensis reconciliatio. Epistola ad episcopos Franciae. Concilii Arelatensis judicium.

Feria tertia sequenti, VIII scilicet Kalendas Aprilis, quae dies ob Annuntiationis Dominicae festum celebris est, Urbanus adhuc apud Turonos existens privilegium concessit Nicolao abbati Corbeinsi, quo insignia ejus loci jura et praerogativas confirmavit. Forte ibi adhuc erat pontifex, cum non multo post concilium Turonense, uti habet Bertoldus, episcopum Strasburgensem de excommunicatione resipiscentem, recepit in communionem, ita tamen ut de illatis criminibus se purgaret. Ad idem quoque tempus revocari [Col. 0203A] potest Urbani epistola ad Richerium Senonensem aliosque Franciae episcopos scripta, qui excommunicationem adversus Philippum regem, ob ejus adulterinas nuptias decretam, insuper habere videbantur. In hac epistola convocat pontifex eosdem antistites ad concilium, quod sub finem Junii habere apud Arelatem decreverat. Et re quidem ipsa, sed Nemausi, celebratum est.



CCLV. Pictavis papa privilegium S. Martini firmat. Placitum pro lite canonicos S. Hilarii inter et monachos Monasterii Novi. Privilegium Anglense.

Sub finem mensis Martii Pictavos, pontifex rursus adiit, uti docent nos tria diplomata pro canonicis Sancti Martini ibi tunc data. In primo testatur pontifex se Simoniae labem, quae in praebendis [Col. 0203B] Ecclesiae Martinianae adipiscendis invaluerat, penitus resecasse; tum laudat et confirmat privilegia istius insignis basilicae, et repetit quod jam alias ab eo constitutum fuerat, ut scilicet, suppresso proprio illius ecclesiae, ipse et sui successores pontifices Romani ejus loco futuri essent. Data est haec bulla IV Kal. Aprilis, quam Innocentius papa Lugduni XVIII Kal. Maii, pontificatus sui anno V de verbo ad verbum ex autographo descriptam et collatam approbavit, et nova bulla confirmavit. In altero rescripto, quod die sequenti, id est III Kal. Aprilis. datum est, Urbanus omnes archiepiscopos et episcopos Galliae adhortatur ut privilegia et bona ecclesiae Sancti Martini in suis quique dioecesibus sita tueantur. Quo item die datum est tertium privilegium [Col. 0203C] quo, juxta quod in Turonensi synodo sancitum fuerat, monasterium Cormaricense Sancti Martini basilicae asseritur. Huic diplomati cum Urbano papa subscribunt alii archiepiscopi et episcopi ibi recensiti.

Haud dubium quin et eadem occasione B. pontifex sepulcrum sancti Hilarii iterum inviserit, cujus festivitatem mense Januario solemniter jam celebraverat. Hic enim cum multis episcopis et optimatibus placitum habuit in capitulo Sancti Hilarii, ut controversiam dirimeret inter ejus ecclesiae canonicos et monachos, Monasterii Novi, natam occasione ecclesiae Sancti Nicolai, quae his monachis, ut jam diximus, attributa fuerat. Sententiam ea de re tulit [Col. 0203D] pontifex assidentibus sibi tribus archiepiscopis, totidem episcopi, duobus abbatibus, et aliis quamplurimis ex utroque ordine viris illustribus, ut ipsemet narrat in rescripto ea de re post aliquot dies dato apud Santonas. Porro, si ex locorum vicinia illud conjicere liceat, huc etiam revocari potest Urbani privilegium coenobio Anglensi apud Pictones canonicorum regularium datum, quod ex Innocentii III bulla a Sammarthanis tomo IV Galliae Christianae laudatur, nec plura de ipso dicere fas est, cum illud recuperare non licuerit.



CCLVI. Apud S. Maxentium dat privilegium Glannafolenses.

Pridie Kalendas Aprilis apud sanctum Maxentium in eadem provincia nobile ordinis Benedictini monasterium, [Col. 0204A] quod oppido nomen dedit, hospitatus est Urbanus, ubi novo Sancti Mauri Glannafoliensis monasterii abbati Gerardo amplissimum privilegium concessit, cujus jam supra laudati exemplum ex archivo monasterii Casinensis erutum inter epistolas pontificias olim dabitur.



CCLVII. Angeriaco transit Urbanus pontifex et privilegia concedit.

Hinc Santones ingressus pontifex ad Angeriacense oppidum divertit, in monasterium Sancti Joannis, uti ipsemet testatur in rescripto, quo ejus loci possessiones et potissimum Buriacensem Ecclesiam in dioecesi Bellovacensi sitam, Ansculfo abbati et caeteris ejusdem monasterii monachis confirmavit. Illud rescriptum, quod in chartario Angeriacensi [Col. 0204B] notis chronicis destitutum est, huc referimus: at ibi septimam Aprilis diem exegisse docet nos privilegium Monasterii Novi Pictavensis, quod hac ipsa die Angeliaci datum dicitur. Ibidem renovata iterum fuit in Eblonem invasorem ecclesiae Sancti Georgii in insula Oleronis excommunicatio, uti in saepe laudato Willelmi Aquitaniae ducis instrumento legitur.



CCLIX. Apud Santonas celebrat Pascha. Privilegium S. Martialis. Privilegium S. Albini. Ecclesiae Remensis usus confirmat. Maledicitur Eblo invasor. S. Eutropii altare consecrat.

Inde profectus pontifex apud Santonas advenit, ubi sacram resurrectionis Dominicae festivitatem solemniter celebravit, uti habet Fulco comes in [Col. 0204C] fragmento Historiae Andegavensis, et probant vetera passim instrumenta. Consentit auctor Chronici Malleacensis, qui post memoratum concilium Turonense subdit: Inde reversus est Santonas civitatem, et celebravit ibi sanctum Pascha. Quibus verbis hic auctor pontificem semel et iterum Santonum urbem adiisse innuit, quod alii scriptores non habent. Eum a Ramnulfo episcopo ibi susceptum fuisse Idus Aprilis scripsit Sirmundus in notis ad Goffridum Vindocinensem. At id uno saltem aut altero die antea factum fuisse vel ex hoc solo conjicere licet, quod verisimile non fuerit Urbanum ipso die Paschae sese itineri commisisse. Certe ante dies octo, uti vidimus, Urbanus Angeliacum appulerat; et quidem constat eum saltem in Paschatis pervigilio [Col. 0204D] apud Santonas fuisse, ut ex ejus bulla colligimus quae data est hoc ipso die in gratiam Adhemari abbatis Sancti Martialis Lemovicensis. Insigne est illud privilegium, quo post confirmatas huic monasterio varias possessiones et ecclesias, quas singillatim recenset pontifex, »statuit ut, absente Lemovicum episcopo, abbas Sancti Martialis cum majoribus ecclesiae canonicis praecipue dioecesis curam gerat, tum ut episcopalis electio ex ejus potissimum arbitrio disponatur; ac denique ut praecipua ejusdem Ecclesiae negotia, etiam praesente episcopo, ejus consilio peragantur.« Hanc bullam, quam ex autographo Lemovicensi noster Stephanotius descripserat, et ex aliis quoque mss. et editis habemus, [Col. 0205A] vir clarissimus Stephanus Baluzius ad aliud quoque, ut ipse mihi testatus est, autographum contulit in monasterio Cluniacensi, sed quae ibi habetur absque bulla plumbea, et nonnullae occurrunt variae lectiones. In utroque autem autographo data dicitur anno 1097 pro 1096, quod et in aliis plerisque indubitatae prorsus fidei instrumentis observare licet; in quibus scilicet juxta Pisanum calculum annus ab Incarnatione Domini, mense Martio praecedente annum currentem incipit. Idem privilegium Paschalis II altera bulla, quae anno 1103 Romae data est, et plumbo sigillata, confirmavit. Utriusque autographum a se Cluniaci visum fuisse mihi testatus est eruditus Baluzius.

Feria secunda Paschae, quae dies 14 erat Aprilis, [Col. 0205B] confirmavit ibidem pontifex possessiones omnes monasterii Sancti Albini Andegavensis, data bulla. Diploma eadem die et in eadem urbe datum, in gratiam Monasterii Novi Pictavensis, in quo ea refert pontifex quae in conventu apud Hilarium habito, de quo supra diximus, statuta fuerant, occasione controversiarum quae inter canonicos Sancti Hilarii et monachos Monasterii Novi in prioratu S. Nicolai degentes exortae fuerant. Denique eodem etiam die pontifex consuetudines Ecclesiae Remensis confirmavit ad petitionem canonicorum ejusdem Ecclesiae, qui ad Urbanum aliquot e suis, quos ille benigne excepit, ea de causa legaverant. Pontificias litteras refert Guillelmus Marlotus, qui censet consuetudines in eo rescripto memoratas illas ipsas [Col. 0205C] esse quae ab eo tomo II metrop. Remensis editae sunt.

In eadem urbe pontifex Ebloni jam tot vicibus ob invasionem ecclesiae Sancti Georgii Oleronis insulae excommunicato maledixit, quod judicio archiepiscoporum, episcoporum, abbatum et religiosorum clericorum comprobatum fuisset jamdiu injuste terram monachorum Vindocinensium tenuisse. Quare a papa maledictus discessit; datumque Amato Burdigalensi archiepiscopo mandatum ut Guillelmum Aquitanorum ducem adiret, eum adhortandi causa ut ejusdem terrae restitutionem Vindocinensibus faciendam procuraret, quod reipsa factum est. Haec omnia in ejusdem ducis charta referuntur, quam, etsi jam a [Col. 0205D] Beslio editam, recudere tamen ex chartario Vindocinensi visum est, quod in ea tota hujus rei series perspicue habeatur, multumque ad illustranda Urbani Gesta conferre possit.

His temporibus monachi Cluniacenses, qui ab aliquot annis vetustum Sancti Eutropii monasterium Santonense incolebant, et renovarant cryptam in qua sancti martyris reliquiae continebantur, cum duobus altaribus: quare praeclaram hanc nacti occasionem, pontificem adierunt, eumque rogarunt ut unum saltem ex his altaribus propria manu consecrare non dedignaretur; quorum petitioni ille annuit, relicta alterius altaris consecratione Ramnulfo episcopo dioecesano. Hoc autem factum fuisse Dominica in albis legitur in veteri notitia ab auctore aequali [Col. 0206A] conscripta, quam in hujus voluminis Appendice referemus. Unde colligitur duas circiter hebdomadas Urbanum apud Santonas exegisse.



CCLX. An Inculismam adierit Urbanus.

An inde Inculismam adierit, incertum. At ex Historia ejus urbis episcoporum et comitum caput 33, tomo II Bibliothecae Labbeanae edita discimus restitutionem cujusdam praepositurae ecclesiae Sancti Petri, id est cathedrali, factam, Adhemaro episcopo efflagitante, ab eo pontifice confirmatam fuisse.



CCLXI. Burdigalae dedicat majorem ecclesiam.

Verum, ut ut sit ea de re, certum est Urbanum sub finem Aprilis Burdigalam appulisse, ubi primo die Maii Majorem ecclesiam solemni ritu dedicavit: id discimus ex veteri codice apud Lopesium laudato; [Col. 0206B] qui licet hanc consecrationem anno 1026 factam fuisse mendose praeferat, eam tamen anno praesenti consignandam esse rerum gestarum series invictissime probat. Certe Urbanus ipse in rescripto ad canonicos Burdigalenses, testatur ejus urbis Majorem ecclesiam a seipso consecratam fuisse; et qui in eo scripto recensentur, ejus itineris comites erant. At non abs re erit huc proferre ejus solemnitatis descriptionem ex veteri illo codice, prout a Darvalio in supplemento chronicae Burdigalensis, et a Lopezio cap. 5 Historiae ejusdem urbis exhibetur. »Anno Incarnationis Domini 1016, lege 1096, videlicet Kalendis Maii, dedicata fuit Ecclesia Burdigalensis, quae est domus Domini, in honorem beatorum apostolorum Andreae et Petri, et beati Joannis [Col. 0206C] Baptistae, sancti Stephani, Laurentii, Vincentiique martyris, et beati Macharii confessoris, sanctarumque virginum Agathae, Eulaliae, quarum reliquiae conditae sunt in majori altari in ipsa consecratione a domino papa, et ab Amato sanctae Romanae Ecclesiae legato Burdigalensique archiepiscopo. Adfuerunt quinque decani, Simeon Agennensis episcopus, Bruno Signensis episcopus, Albertus (Valterus) Albanensis et alii cardinales.« Mirum est ejus dedicationis anniversarium die 21 Aprilis celebrari, forte ob concursum festivitatis beatorum Jacobi et Philippi, aut forte ob aliam ejus ecclesiae antiquam consecrationem.



CCLXII. Neraci dedicat ecclesiam monasterii S. Thomae.

[Col. 0206D] Pontifex Neraco, quod Vasconiae oppidum est, transiens, ibi solemniter consecravit ecclesiam in honorem S. Thomae et sancti Nicolai, in qua Arsinus de Albione, data eo pacto Loci villa, monacho e Sancti Petri Condomiensis monasterio accitos locavit precibus Raymundi ejus fratris, qui tunc Condomii abbas erat. Ejus loci coenobitae saeculo decimo sexto monachos ecclesiae Condomiensis, quae in cathedralem a Joanne XXII, erecta fuerat, imitati, togam saecularem in canonicos conversi induerunt. Brevem ejus dedicationis notitiam e chartario Condomiensi dabimus in Appendice.



CCLXIII. Leiraci monasterii Montis Alti confirmat Cluniaco.

Nonis seu 7 die Maii idem pontifex Leiracum [Col. 0207A] invisit, ubi prioratus est ordinis Cluniacensis, ibique rescripto ad Hugonem Cluniaci abbatem dato cellam S. Michaelis de Monte Alto cum omnibus ejus appendiciis Cluniaco a Willelmo, postea archiepiscopo Ausciensi, cum monachus factus est, collatam confirmavit. Illud rescriptum olim dabitur inter Urbani epistolas ex veteri apographo, forte autographo, descriptum.



CCLXIV. Tolosae dat privilegium Moyssiaco. Privilegium S. Orientii.

Eadem die, si non fallunt chronicae notae in exemplis nostris, aut certe locus dati rescripti sincerus est, Tolosam advenit pontifex, ubi litteras, num. 192 ad vicinos episcopos dedit in gratiam monachorum Moyssiacensium, ut eorum bona, quisque in sua [Col. 0207B] dioecesi, tuerentur.

Post aliquot dies monasterium Moyssiacense ipse pontifex invisit, ibique III Idus Maii alias litteras sancto Hugoni scripsit in gratiam monachorum Cluniacensium S. Orientii prope urbem Ausciorum, quibus, ut jam a Leone IX sancitum fuerat, confirmat jus coemeterii. Has litteras idem pontifex alio rescripto confirmavit, ut inferius suo loco dicemus. Ejusdem monasterii altare S. Salvatoris consecravit Urbanus, si Chronico credamus quod Aymericus de Peyrac hujus loci abbas conscripsit. Idem refert Urbano ibidem existente unum cardinalem obiisse, ac in arcu monasterii fuisse tumulatum, ad cujus sepulcrum se vidisse testatur in altum pendere capellum [Col. 0207C] suum, nimia vetustate quasi penitus consumptum.



CCLXV. Tolosae dat privilegium Belliloci. Dedicat ecclesiam S. Saturnini. Lis canonicos Tolosae inter et Clusinos.

Tolosam reversus pontifex Bellilocense monasterium apud Lemovicos, quod nulla ibi servaretur disciplina regularis, Cluniacensi ordini addixit, datis ea de re litteris ad sanctum Hugonem die 23 hujus mensis.

Die autem sequenti, id est IX Kalendas Junii, Urbanus ecclesiam Sancti Saturnini in eadem urbe solemniter dedicavit, ut varii auctores observarunt, ipseque pontifex in bulla ad ejusdem Ecclesiae canonicos post aliquot menses data testatus est. Certe [Col. 0207D] Paschalis II in epistola ad Aragonum regem ait ecclesiam Sancti Saturnini ab Urbano decessore suo cum septemdecim archiepiscopis et episcopis consecratam, et privilegiis apostolicis munitam fuisse, et Amelius Tolosanus antistes confirmavit privilegia a Gregorio VII, Urbano II et Paschali II de libertate ecclesiae Sancti Saturnini concessa. Sed rem fusius exponit antiqui Chronici auctor apud Catellum, libro II Historiae comitum Tolosae, cap. 3, et in Appendice ex veteri cod ms., in quo haec leguntur: »Anno Domini 1096, indictione IV, nono Kalendas Junii dominus papa Urbanus cum archiepiscopo Toletano Bernardo, et Amato Burdegalis archiepiscopo Pisanoque archiepiscopo et Tisano (Albanensi) archiepiscopo, Gallero Albiensi et Petro Pampilonensi episcopo [Col. 0208A] cum aliis decem consecravit ecclesiam Sancti Saturnini martyris Tolosae episcopi, et altare in honorem ejusdem martyris gloriosissimi, et sancti Assiscecli martyris; posuitque maximam partem capitis gloriosissimi Saturnini, reliquiasque sancti Assiscecli martyris et aliorum sanctorum, et reliquias sancti Exuperii episcopi Tolosani.«

Adhuc in ea urbe morabatur pontifex, cum canonici cathedralis ecclesiae Sancti Stephani ad eum querelas detulerunt adversus monachos Sancti Michaelis de Clusa, qui ecclesiam Sanctae Gavellae, Ecclesiae Tolosanae collatam sui juris esse contendebant. Placitum apud Sanctam Mariam Electi indixit pontifex, in quo lis ista dirimeretur; sed renuentibus monachis ad illud venire, negotium tunc infectum [Col. 0208B] remansit, cujus totam seriem, sed quae nihil ad nos attinet, videre est in veteri instrumento apud Catellum libro V Commentariorum historiae Occitaniae, pag. 875. Certe Clusino monasterio complura harum partium monasteria subjecta erant, inter quae ex Urbani bulla quae excidit, recensent monasterium Mansi Garnerii prope Virdunum ad Garumnam in dioecesi Tolosana, hodie congregationi Sancti Mauri addictum.



CCLXVI. Carcassonam adit Urbanus pontifex.

Relicta Tolosa, Carcassonam pontifex adiit, uti exigere videtur locorum situs et dierum series. Huc vero quarta feria, die 11 Junii advenisse, atque in ea urbe exegisse quinque dies discimus ex veteribus [Col. 0208C] historiae ejusdem urbis centonibus, qui sic habent: Anno Dominicae Incarnationis 1096, indictione IV, LXXIV [forte, luna XXIV] feria quarta, Urbanus papa Carcassonam ingressus est, et missas ibidem celebravit; vivos et defunctos benedicens absolvit, etiam ecclesiae Beati Nazarii, id est cathedralis, saxa benedixit; quae scilicet, ut interpretatur Beslius, ad perficiendam hanc ecclesiam jamdudum antea inchoatam, parata fuerant; et subsequenti sexta feria super beatae Mariae semper virginis sanctique Salvatoris altare missas celebravit, sermonem nobis fecit, coemeterium propriis manibus salis aspersione absolvit; et sic diebus quinque nobiscum commoratus, vivis ac defunctis consignalis cum laude et gratiarum actione discessit. His consentiunt Beslius in Historia episcoporum [Col. 0208D] Carcassonensium, et Sammarthani in eorumdem catalogo tomo II Galliae Christianae. Porro abbatia Sanctae Mariae et Sancti Salvatoris, cujus hic altare memoratur, in suburbio Carcassonensi sita, saeculo sequenti transiit ad canonicos saeculares; quae postea in Albigensium bellicis tumultibus destructa, tandem, seu potius, locus ubi sita erat, Patribus Capucinis cessit, qui ibi conventum habent. Huic loco, uti observat Beslius, praeerat anno 1085 Pontius abbas; sed an tunc adhuc in vivis esset, quando Urbanus huc accessit, incompertum est. Petrus vero Ecclesiae Carcassonensis tunc episcopus erat. Exstat in ejusdem urbis dioecesi nobile monasterium Beatae Mariae de Crassa; cui etiam [Col. 0209A] Urbanus privilegium, sed quod excidit, indulsisse dicitur in subsequentium pontificum bullis.



CCLXVII. Adit tum Temerias. Privilegium Pampilonae.

Inde profectus Urbanus nativitatem sancti Joannis Baptistae in Tomeriarum oppido, nomine et monasterio Sancti Pontii, quod in cathedralem ecclesiam postea erectum est, insignito celebravit, ubi hac ipsa die confirmavit privilegia aliaque jura Ecclesiae Pampilonensis, cujus dioeceseos limites singulatim expressit. Bulla pontificia ea de re Petro de Roda seu de Rota ejusdem urbis episcopo, qui antea Tomeriensis monachus fuerat, inscripta est.



CCLXVIII. Magalonam consecrat Urbanus.

Urbanum exinde ad Montempessulanum divertisse [Col. 0209B] ex Ivonis Carnoteni epistolis facile colligitur; at non ita constans est apud multos, an insulam Magalonensem, quod ab eo pontifice hoc aut praecedenti anno factum fuisse consentiunt omnes, tunc consecraverit. Certe si anno 1095 Astensem ecclesiam Urbanus in Gallias properans, uti diximus, dedicaverit Kalendis ipsis Julii, dici non potest eum exeunte Junio ejusdem anni Magalonae exstitisse. Et quidem si sibi constaret Arnaldus de Verdala Magalonensis episcopus in serie suorum antecessorum, nulla superesse videretur difficultas. At ille res et tempora confundit. Is enim hanc insulae benedictionem anno 1096 consignat, sed statim ei subjungit concilii Arvernensis celebrationem; quod quidem concilium anno 1095 habitum fuisse nemo inficiari [Col. 0209C] potest. Si tamen notis chronicis, quas ille auctor profert, stare velimus, et certe multo facilius in assignando anno quam in notis chronicis referendis, quas ipse non videtur excogitasse, falli potuit; id ab Urbano praestitum fuisse hoc anno 1096 multo verisimilius est, cum scilicet in Italiam repedaret. Hic nempe auctor ait pontificem in apostolorum pervigilio Magalonam advenisse, ac secunda sui adventus die, quae Dominica erat, insulam benedixisse; quae quidem notae nequaquam anno 1095, omnino vero 1096, conveniunt. Hoc quippe anno, dies 29 Junii, sanctis Petro et Paulo sacra, in Dominicam incidebat. Sed referre juvat integrum Arnaldi locum, in quo omnia Urbani apud Magalonam gesta [Col. 0209D] paucis verbis repraesentat. »Anno, inquit, 1096, in vigilia apostolorum Petri et Pauli, Urbanus papa II, qui ad visitandas et confirmandas Galliae ecclesias Alpes transierat, ad preces Gotofredi episcopi intravit Magalonam, ibique stetit per quinque dies; et tunc secunda die adventus sui scilicet die Dominica, congregato totius pene Magalonensis episcopatus clero et populo, sermone facto, assistentibus archiepiscopis Pisano et Tarraconensi, ac episcopis Albanensi, Signensi, Nemausensi et Magalonensi, praesentibus comite Substantionensi, Guillermo Montispessulani domino, confluentibus undique terrae nobilibus, totam insulam Magalonensem solemniter consecravit, et omnibus in ea sepultis et sepeliendis absolutionem omnium delictorum concessit, et multa [Col. 0210A] alia privilegia eidem Ecclesiae donavit, et secundo loco post Romanam Ecclesiam honorificandam decrevit, et ut se fideles de quibuscunque locis ibidem sepeliri facerent diligenter monuit. Et tunc constitutum est ab ipso Gotofredo episcopo ut, in commemoratione ac veneratione processionis hujusmodi, singulis annis a clero et populo hac die in circuitu dictae ecclesiae processio solemnis fiat, et duodecim pauperes reficiantur.



CCLXIX. Apud Montempessulanum agit de electione episcopi Parisiensis.

Apud Montempessulanum, quae urbs hodie Magalonensis episcopi sedes est, pontifex rogante rege Philippo de electione Guillelmi in episcopum Parisiensem inquisivit; quippe qui nonnullis ob id fidei [Col. 0210B] dubiae habebatur quod Guillelmus ille electus Bertradae, quam Philippus, uxore repudiata, sibi copulaverat, frater esset, ac proinde locus erat suspicandi ne a clero Parisiensi favore aliquo aut timore humano ille postulatus fuisset. Rem in partibus examinandam Ivoni Carnotensi episcopo, viro integro et ab omni adulatione valde alieno, qui tunc in Romana curia versabatur, commisit Urbanus, ita ut si omnem Simoniae suspicionem juramento amolirentur canonici Parisienses, Guillelmus a Richerio Senonensi suo ipsius metropolitano ordinari posset, indulta ei hac solum occasione, pallii utendi licentia, quae ei in concilio Arvernensi, ob denegatam Hugoni Lugdunensi primati obedientiam, interdicta fuerat. Et quidem cum dato sacramento clerici Parisienses [Col. 0210C] electionem a seipsis factam purgassent, Guillelmus ante festum sancti Remigii a Richerio ordinatus fuit. Id narrat ipse Ivo in epistolis 50 et 54, qui jam ante illud tempus in ejusdem electi gratiam scripserat, epist. 43, quod ille, utpote in Ecclesia Carnotensi enutritus, probe ei notus esset. Hic porro observare juvat quam Urbanus sollicitus fuerit ne in ordinationibus episcoporum aliquid sinistri obreperet; has enim ob id solum adhibuit cautiones vigilantissimus pontifex, ut vel omnem mali speciem ab hac electione amoliretur.



CCLXX. Nemausi concilium celebrat Urbanus. Ecclesiam cathedralem consecrat. Lis episcopum Tolosae inter et canonicos S. Saturnini. Privilegia S. Saturnini confirmata. Figiacenses inter et Conchenses controversia. Raymundi cessio facta S. Egidio. Rivipullensis monasterii jura servata. Primatus Lugdunensi episcopo assertus. Guibertus abbas Antissiodorensis depositus. Anselli Bellovacensis electi causa suspensa. An Philippus rex ibi depositus? Monachi vindicati. Privilegium S. Martini a Campis.
[Col. 0210D]

Ineunte mense Julio Urbanus Nemausi, quae nobilis est Narbonensis provinciae civitas, concilium habuit, quod ab eo primum Arelatam indictum fuisse ex ejusdem pontificis epistola ad Richerium Senonensem modo laudata jam observavimus. In eo concilio nonnulla quae in prioribus synodis statuta fuerant, confirmata fuere, nonnulla etiam de novo sancita, quae simul sexdecim canonibus in vulgatis conciliorum editionibus comprehenduntur, [Col. 0211A] at ejus Acta perierunt. Quare ut aliquid praeter memoratos canones, qui cum aliis Urbani conciliis olim dabuntur, hic exhibeamus, juvat hic ea referre quae in variis antiquis monumentis de hac synodo reperire licuit. Et primo quidem nonnulli recensentur antistites ex his qui Nemausensi concilio interfuerunt, in charta Raymundi comitis, qua monasterio Sancti Egidii vallem Flavianam confirmavit. Ii sunt metropolitani omnino sex, Daimbertus Pisarum, Hugo Lugduni, Amatus Burdigalae, Bernardus Toleti, qui tres apostolicae sedis legati erant, Hugo Bisuntinus et Guido Viennensis archiepiscopi: episcopi quinque scilicet, Gauterius Albanensis, Bruno Signensis, Gotofridus Magalonensis, Hugo (Humbaldus) Antissiodorensis et Bertramnus Nemausensis; [Col. 0211B] cardinales non episcopi quinque, inter quos erat Richardus abbas Massiliensis. Chartam ipsam ex Spicilegio Acheriano ubi integrior habetur, quam in conciliis Labbeanis, habes in Appendice. Porro tres etiam alios episcopos Hispanos, scilicet Berengarium Tarraconensem, Bernardum Gerundensem, et Artaldum Helenensem; et totidem abbates, Petrum Coxanensem, Benedictum Balneolensem et Bernardum Rivipollensem ad eamdem synodum convenisse scribit Petrus de Marca in Marca Hispanica, col. 472 et ex eo cardinalis Aguirius tomo III Conciliorum Hispaniae. At plures ex ipsius Urbani diplomate in causa episcopi Tolosani et canonicorum S. Saturnini dato habemus. Nam ibi, praeter septem metropolitanos supra memoratos, alii tres archiepiscopi, [Col. 0211C] nempe Radulfus Turonensis, Gibelinus Arelatensis, et Ebredunensis nominantur, quos cum episcopis et abbatibus 86 eidem concilio praesentes fuisse testatur pontifex. Aliorum nomina ex aliis monumentis, quorum nonnulla quae supersunt infra laudabimus, erui poterunt. Certe exempli causa nemo, ut quidem mihi videtur, negabit Ivonem Carnotenum eidem concilio interfuisse, qui, seipso teste in epistolis superius laudatis, colloquium tunc temporis cum Urbano habuit apud Montempessulanum de electione Guillelmi in Parisiensem episcopum.

Quo autem die incoeperit vel absoluta fuerit illa synodus, nemo, quod quidem sciam, diserte adnotavit. [Col. 0211D] At pontificem sexta die mensis Julii jam apud Nemausum exstitisse ex domesticis ecclesiae ejus urbis cathedralis instrumentis discimus, in quibus eam ecclesiam hac ipsa die ab Urbano consecratam fuisse legitur, astantibus compluribus archiepiscopis et episcopis, cum comite Raymundo. Forte hac solemnitate synodus initium accepit; certe VII Idus, id est die 8 Julii in ea actum est de controversia quae inter episcopum Tolosanum et canonicos Sancti Saturnini jamdudum vertebatur, quaeque, ut testatur ipse pontifex in superius laudata bulla die V Idus ejusdem mensis post varias altercationes definita fuit. Totam vero hujus controversiae seriem hic exponere superfluum esset, cum habeatur in laudato Urbani diplomate, et in alia ejus bulla ad canonicos [Col. 0212A] Sancti Saturnini. Utrumque suo loco referetur. Caeterum Urbani judicio aegre consensisse canonicos ecclesiae cathedralis Tolosanae patet ex veteri illorum de eadem re instrumento, quod Catellus, et post eum Labbeus tomo X Conciliorum edidere, ubi Calixtum II pontificem, qui Nemausensi concilio, tum archiepiscopus Viennensis, interfuerat, inducunt ita ea de re disserentem: Ego in concilio Nemausensis in quo dominus Urbanus papa praefuit, cum multis aliis interfui, ibique clericos Sancti Saturnini dominum papam interpellantem audivi; quatenus quartam partem oblationum altaris beati Saturnini episcopo Isarno, qui tunc temporis eam in dominio suo tenebat, auferret, et sibi daret; et dominus papa petitionibus eorum condescendi videbatur, [Col. 0212B] quibus episcopus Isarnus magnanimiter resistebat, etc. Tum subjungunt Guidonem ipsum cum fratre suo archiepiscopo Briassensi, legendum Bisontinensi, Isarni partes egregie in ipsa synodo sustinuisse, ita ut idem Isarnus nonnisi post absolutum concilium Urbani judicio consenserit, promisso ei quod de ecclesia Sancti Saturnini semper cum suis victum haberet, quod et dum vixit habuit. Fatentur tamen iidem canonici quod, rursus examinata postmodum in praesentia ipsiusmet Calixti ista controversia, ecclesia cathedralis post varias concertationes ea de re multis in locis habitas nihil obtinere potuerit. At id negligentiae episcopi, qui tunc Ecclesiae Tolosanae praeerat, tribuendum esse asseverant. Sed ad concilium revertamur.

[Col. 0212C] In eo confirmata sunt omnia privilegia et jura quae Urbanus et Raymundus comes eidem Sancti Saturnini ecclesiae in ejus dedicatione indulserant. Quod non solum ex pontificiis bullis, sed etiam ex aliis veteribus instrumentis constat. Duas ea de re chartas exhibet Catellus in Historia comitum Tolosanorum, in quarum priori Bertrandus comes sic decernit, pag. 153: Ecclesiam Sancti Saturnini liberam ab omnibus statuo, sicut melius illam fecit liberam papa Urbanus cum suis episcopis, et pater meus Raymundus comes in consecratione ipsius ecclesiae, et in concilio Nemausensi. Idem omnino habet, pag. 166, Willelmus comes Pictavensis cum uxore sua Philippia, in altera charta, quae anno 1098 [Col. 0212D] data est.

Die VII Idus, id est 9, Julii actum est in concilio de controversia inter Figiacenses et Conchenses monachos occasione conjunctionis factae amborum monasteriorum sub unico abbate mota, quae unio multorum dissidiorum origo fuerat. Quid ea de re ab Urbano sancitum in concilio fuerit, dicemus infra, ubi de ejus rescripto apud Vallem Flavianam ea occasione dato agendum erit.

Die 12 Julii laudatus comes Raymundus, coram pontificeret universo concilio Vallem Flavianam, cum omnibus honoribus et consuetudinibus, quas in ipsa Villa Flaviana et extrinsecis tam juste quam injuste tenuerat, Odiloni abbati et monasterio Sancti Egidii [Col. 0213A] dimisit, uti patet ex ejusdem comitis instrumento, et Urbani bulla illud confirmantis.

Eodem fere modo satisfecit Berengarius Tarraconensis antistes Bernardo abbati Rivipullensi, qui adversus episcopum querelas ad concilium detulerat, quod insuper habitis sedis apostolicae privilegiis, ecclesias Rivipullensi monasterio subjectas interdixisset. Berengarius quippe hoc se inscio factum fuisse declaravit. Forte id fecerant eo inconsulto clerici Ausonienses, in quorum dioecesi, hodie Vicensi, quae Tarraconensi ecclesiae tunc unita erat, situm est Rivipullense monasterium. Quare satis fuit episcopo polliceri sese de caetero privilegia apostolica fideliter custoditurum. Id narrat illust. Petrus de Marca libro IV Marcae Hispanicae, et ex eo cardinalis [Col. 0213B] Aguirius tomo III Conciliorum Hispaniae. At plura habentur in veteri ejusdem loci Historia, quae edita est in Appendice ejusdem Marcae Hispan., num. 44. Berengarius quippe, ut ibi dicitur, ne quid simile in posterum attentaretur, monasterii privilegia laudavit, corroboravit et propria manu firmavit, facta ea de re charta. Et paulo post idem abbas Bernardus Urbanum ad monasterium Sancti Egidii secutus fuisse dicitur, ubi insigne ab eo privilegium obtinuit, quo omnia ejus jura et bona confirmantur.

Conquestus etiam est in synodo Nemausensi Hugo Lugduni antistes adversus Richerium Senonensem metropolitanum, qui nondum adduci potuerat ut, juxta conciliorum Arvernensis et Turonensis [Col. 0213C] decreta, primatum Ecclesiae Lugdunensis cognosceret, et quidem confirmatus iterum fuit Hugoni primatus in hac synodo, sed nunquam ei sese Richerius subjecit, qui ea de causa interdictus paulo post e vivis excessit, ut ex Urbani ipsius rescripto anno 1099 dato colligere licet.

In eodem concilio Guibertus Sancti Germani Antissiodorensi abbas ab Humbaldo ejusdem urbis episcopo citatus ob varia crimina quae ei impingebantur, loco cedere coactus est; ejus baculum Urbanus episcopo tradidit, eo pacto ut huic monasterio aliquem e Casa Dei, aut Majori Monasterio, aut Cluniaco monachum praeficeret, qui in loco tam illustri, sic et merito quidem appellatur, disciplinam regularem [Col. 0213D] restaurare niteretur. Id fusius narrat Guido ejusdem loci abbas in gestis antecessorum suorum tomo I Bibliothecae Labbeanae. Atque ea occasio fuit Cluniacenses in hoc monasterium inducendi, uti colligitur ex Urbani rescripto, de quo inferius dicemus. Aliam causam insignem in eadem synodo agitatam discimus ex epistola Lamberti episcopi Atrebatensis ad Paschalem II papam, in qua ait Gerardum Morinorum episcopum in Nemausensi synodo ab omni episcopali officio suspensum a beatae memoriae Urbano fuisse Et quidem Manasses Remorum archiepiscopus eidem Lamberto scripsit, ut ei curam Morinorum ecclesiae ad se, inquit, devolutam committeret, quod exsequendi officii sui potestas Gerardo ejus Ecclesiae episcopo, non esset concessa. Qua autem de [Col. 0214A] causa haec Gerardo injuria illata fuerit, nec ibi nec in aliis epistolis t. V Baluzianorum Miscellaneorum editis usquam exprimitur. Malbranchus ait, libro IX De Morinis, cap. 7, Gerardum de Simonia accusatum fuisse, ac etiam convictum quod pecunia, sed eo inscio, ad procurandum ei hunc episcopatum data fuerit. Rem apertius exponit auctor Vitae beati Joannis, qui Gerardo in ea sede successit. Hic nempe ait Gerardum a clero quidem electum et a populo expetitum fuisse; sed regis assensum eo quidem inscio, pactione pecuniae obtentum fuisse, quam pecuniam Gerardus postea solvere coactus fuerat. Id procul dubio ignoraverat Gregorius VII, qui lib. II, epist. 1 Roberto Flandriae comiti Gerardum canonice electum et per ostium in ovile Christi ingressum [Col. 0214B] commendavit. Ut ut sit, causam ejus episcopi judicatu difficilem fuisse ex laudatis epistolis colligitur, ex quibus nempe patet Gerardum ab omni episcopali officio suspensum quidem, sed non exauctoratum fuisse. Unde ipse Lambertus Atrebatensis anno sequenti ejus causam pontifici commendare veritus non est, ut infra videbimus.

Similem ferme sortem eo in concilio habuit Anselli Bellovacensis electi causa, quae ibi agitata quidem, sed minime definita fuit. Quamvis enim multi, inter quos erat Hugo Lugduni antistes, pro Ansello intercederent, noluit tamen pontifex ejus electionem approbare; sed nec eam irritavit, ut ex Ivonis epistola 55 colligitur, in qua Urbanum adhortatur ut Ansello favere pergat, succurratque Ecclesiae Bellovacensi [Col. 0214C] hunc ambienti ac propter ejus ordinationis suspensionem magnis turbis agitatae, aut rem per seipsum absolvendo, aut certe permittendo ejus judicium metropolitano caeterisque provinciae episcopis. De eodem Ansello scripsit Urbanus ad Hugonem epist. 200.

Si Chronico Malleacensi fidem habeamus, Philippus rex Francorum eo in concilio ab Urbano Ecclesiae reconciliatus est. Nec dissentit Bertoldus, licet locum ubi id factum fuerit non exprimat, haec in Chronico scribens: Philippus rex Galliarum, jamdudum pro adulterio excommunicatus tandem domino papae, dum adhuc in Galliis moraretur, satis humiliter [ad] satisfactionem venit; et abjurata adultera in gratiam [Col. 0214D] receptus est, seque in servitium domino papae satis promptum exhibuit. Ex quibus verbis nonnulli inferunt Philippum Nemausi synodo praesentem fuisse, quod tamen, silentibus auctoribus, verisimile non est, maxime eum ejus nomine Ivo adierit Urbanum atque cum eo apud Montempessulanum tunc collocutus fuerit. Imo Philippus ante anni sequentis initia non videtur plene fuisse Ecclesiae reconciliatus, uti patet ex ipsiusmet pontificis epistola ad Manassem Remensem caeterosque Franciae episcopos ea occasione data, quae in Collectione dabitur. His adde canonem 10 hujus concilii contra adulterinas nuptias, qui Philippum tangere videtur. Fabulas narrat canonicus Turonensis in Chronicis, cum ait Philippum ea occasione amisisse omnes regni sui [Col. 0215A] episcopatuum electiones, ac electionem Andegavensis episcopi comiti Fulconi tum collatam fuisse.

Monachorum etiam partes monasticaeque vitae dignitatem et sanctimoniam egregie tuiti sunt Patres Nemausensis concilii adversus eorum aemulatores, qui ipsos temerario ausu, ut antiquiorum exemplo aiunt, a clericalibus functionibus arcere nitebantur. Id duobus potissimum canonibus praestitum est. Haec de concilio Nemausensi.

Solutum erat, ut videtur pridie Idus Julii, qua die Urbanus monasterium Sancti Martini a Campis prope Parisios ordini Cluniacensi asseruit, ejusque possessiones, quas singillatim recenset, confirmavit, indulto ea de re privilegio quod Hugoni Cluniacensi abbati inscriptum est.



CCLXXI. Urbanus apud S. Aegidium. Ejus praeceptum pro Figiaco. Privilegium Rivipultense. Privilegium Balneolense.
[Col. 0215B]

Hac ipsa die aut certe sequenti, Nemauso egressus pontifex, divertit ad Sanctum Aegidium in Valle Flaviana, ibique ea quae in synodo Nemausensi sancita fuerant de controversia inter Figiacenses et Conchenses monachos rescripto confirmavit, dato in ipso monasterio Sancti Aegidii Idibus Julii, quod ex veteri membrana edidit noster Joannes Mabillonius Saec. III Bened., parte II, pag. 448, ubi legitur statutum fuisse ut uterque locus proprium, seu, ut ibi loquitur pontifex, cardinalem abbatem haberet, ita tamen ut Figiacum, quod Cluniacenses repetierant, sub cura et provisione Cluniacensis abbatis remaneret. [Col. 0215C] At in alio apographo, quod ex archivo Figiacensi descriptum nobiscum communicavit vir claris. Stephanus Baluzius, praetermissa abbatis Cluniacensis mentione, definitum in concilio dicitur fuisse ut utrumque monasterium sisteret sub proprii sui abbatis cura. Utra autem lectio sit praeferenda alii viderint; at certum est Figiacense monasterium sub Cluniacensi ordine perseverasse usque ad saeculum XVI, quo ejus loci monachi, abjectis cucullis, in saeculares canonicos mutati sunt. Rescriptum illud cum lectionum varietatibus inter Urbani epistolas dabitur.

Die XVII Kalendas Augusti, occasione eorum quae adversus Rivipullensis monasterii ecclesias facta fuerant, uti paulo antea dicebamus, Urbanus ejusdem [Col. 0215D] monasterii privilegia, recensitis etiam singulatim ejus possessionibus, firmavit insigni bulla, in monasterio S. Aegidii data. Postridie, idem Urbanus monasterium Balneolense apostolico privilegio, quod Benedicto abbati inscriptum est, ibidem munivit. Porro istud privilegium, sicut et praecedens, illust. Petrus de Marca libro IV Marcae Hispanicae ad annum 1097 retulit. Sed notae aliae chronologicae, rerum gestarum series et locus in quo data fuerunt, invicte probant ea ad annum 1096 revocanda esse, licet 1097 praeferunt, juxta calculum Pisanum, quo, ut jam non semel observavimus, anni initium a Martio praecedente desumitur.

Die XIV Kal. Augusti insigne privilegium concessit Galburgi seu Walburgi Juviniacensi Sanctae Scholasticae [Col. 0216A] abbatissae in dioecesi Trevirensi, quod laudatum fuit in placitatione an. 1128 inter Lanzonem abbatem Sancti Michaelis ad Mosam et Harduidem abbatissam Juviniaci, a Baluzio edita tomo IV Miscellan., ex qua colligitur Harduidem anno 1124 electam fuisse decem et octo annis post Walburgis mortem, quae proinde anno 1106 obiisse dicenda est.

Sequenti die Urbanus adhuc in monasterio Sancti Aegidii versabatur, uti indicat ejus diploma pro ecclesia Sancti Saturnini, in quo pontifex causam inter canonicos ejus ecclesiae et Isarnum Tolosae episcopum, in concilio Nemausensi, uti supra diximus, agitatam fuse exponit.



CCLXXII. Avenione aliud datum ab Urbano privilegium. Item pro S. Aegidio. Item pro monasterio S. Andreae. Avenionis ecclesia canonicis regularibus data.
[Col. 0216B]

Eadem ferme repetit in bulla ad canonicos ejusdem ecclesiae post duos dies data apud monasterium Montis Andaonis, seu Sancti Andreae situm in suburbio Avenionensi, quod hodie Villanova appellatur. Qua etiam ipsa die, scilicet 22 Julii, confirmavit donationem vallis Flavianae a Raymundo comite monasterio Sancti Aegidii factam in concilio Nemausensi, uti suo loco diximus. Ne vero ipse erga suos hospites ingratus videretur, die sequenti monasterium Sancti Andreae, in quo tunc degebat sub apostolica tuitione suscepit ac privilegiis munivit, data ea de re bulla Petro abbati inscripta. Aiunt Sammarthani [Col. 0216C] tomo I Galliae Christianae ex publicis Ecclesiae Avenionensis tabulis ejusdem urbis principalem ecclesiam ab Urbano II canonicis regularibus traditam fuisse, ac inter illos Alfonsum Aragoniae regem, qui tunc provinciae comes erat, annumerari voluisse; quod inficiari nolimus, at qua id occasione factum fuerit non referunt, nec vacat divinare.



CCLXXIII. An pontifex Arelatem adierit.

Haud magis liquet an unquam idem pontifex Arelatem adierit, ubi tamen a Gibelino ejusdem urbis archiepiscopo, qui tum in pontificio comitatu erat, cum e Galliis in Italiam rediret, magnifico apparatu exceptus fuisse dicitur. Hoc quidem nonnulli cum Saxio et Sammarthanis scribunt, sed non ex certis monumentis, certe nulla omnino in ejus rei confirmationem [Col. 0216D] ferunt. Constat quidem ex ipsiusmet pontificis epistola jam non semel laudata ad Richerium et alios episcopos Gallicanos, synodum eam in urbem ab eo indictam fuisse. At haud minus liquet eam synodum ibi non fuisse celebratam, quod quidem confirmari potest ex Ivonis epistola 56 respondentis Philippo regi conquerenti adversus Hugonem Lugdunensem, quod post duo hoc anno in Galliis ab ipso pontifice habita concilia, id est Turonense et Nemausense, tertium, videlicet post Urbani discessum convocasset. Unde conjicitur synodum quae Arelatem ab Urbano convocata fuerat, hanc ipsam esse quam idem pontifex Nemausi celebravit. Haud tamen plane inficiari nolumus Urbanum Arelatem. a qua urbe tunc haud procul aberat, invisisse.



CCLXXIV. Montismajoris privilegium Cabellione datum.
[Col. 0217A]

Forte tunc ibi erat pontifex, cum ei Guillelmus Montis Majoris prope eamdem urbem abbas libellum supplicem obtulit adversus ecclesiae suae bonorum invasores. Et quidem Urbanus post aliquot dies, tertio scilicet Kal. Augusti, apud Cabellicum ejusdem monasterii privilegia et possessiones ad Guillelmi abbatis petitionem confirmavit data bulla, quae simul cum laudato libello supplici dabitur. In ea vero bulla non omnia bona monasterii recensentur de quibus abbas in libello suo conquestus fuerat, quod, ut quidem opinor, noluerit pontifex inauditis partibus aliquid de iis quae controvertebantur, aut quae in privilegiis superiorum pontificum non diserte [Col. 0217B] expressa erant, pronuntiare. Hic vero observare libet quod in hac Urbani bulla, pro consueta ejus Scripturae sacrae sententia, habeantur simpliciter haec verba legimus, confirmamus, quae etiam in aliis ejus bullis similiter adhibita invenimus.



CCLXXV. Aptae ecclesiam S. Eusebii consecrat Urbanus.

Initio mensis Augusti Aptam Juliam adiit pontifex, ubi, testante Anastasio IV summo pontifice, ecclesiam suburbanam monasterii Sancti Eusebii consecravit. Sic enim ille habet in bulla anno 1154 eidem monasterio concessa: Omnem libertatem, franquesiam supradicti monasterii per antecessorem nostrum Urbanum, qui ecclesiam S. Eusebii consecravit, privilegium contributum praesentis privilegii pagina roboramus. [Col. 0217C] Hanc vero dedicationem anno praesenti factam fuisse colligimus ex domesticis instrumentis ejusdem loci, in quibus Urbanus Guilafredi abbatis tempore basilicam Sancti Eusebii a fundamentis de novo erectam Nonis Augusti solemni pompa ac ritu consecrasse dicitur. Certe Urbanum hoc anno in ea regione exstitisse certum est; dies vero Nonarum Augusti, quem hic temere designatum nemo dixerit, indicat id ad hunc potius quam ad praecedentem annum revocari debere. Nam ipsis Nonis Augusti anni praecedentis Urbanus Valentiae cathedralem ecclesiam, uti suo loco diximus, consecravit. Communis est autem in his partibus opinio, non modo ecclesiam Sancti Eusebii, sed etiam alteram prioralem [Col. 0217D] vicini vici, qui Clarusmons dicitur, ubi olim insigne erat castrum, ab eodem pontifice fuisse consecratam, in cujus rei signum, ut quidem putant, visebatur manus dextera quasi populum benedicens ad parietem in utraque ecclesia exsculpta, quae figura licet apud Sanctum Eusebium, in basilicae instauratione excisa sit, perstat tamen etiam nunc supra majorem portam ecclesiae Clarimontis, quam reipsa in dedicationis ejus memoriam appositam fuisse innuit inscriptio ei vicina veteribus characteribus: II IDUS JANUARII DEDICATIO ECCLESIAE. Sed quae Urbano competere non potest, nisi forte posita sit post aliquod temporis intervallum ab uno aliquo, qui cum Bertoldo putaverit, Urbanum Natalium Christi festivitatem Arelate celebrasse.



CCLXXVI. An Massiliam inviserit.
[Col. 0218A]

Si Guesnaio et aliis recentioribus auctoribus fidem habeamus, Massiliam quoque invisit Urbanus, cum e Galliis in Italiam repedaret, ubi, ut aiunt, a Sancti Victoris celebris monasterii coenobitis magno apparatu receptus est. At altum est ea de re apud veteres silentium; imo nec liquet qua via, quove die e Galliis excesserit, quamvis certum sit ipsum aliquot hebdomadas in regionibus illis maritimis exegisse



CCLXXVII. Crucesignatorum profectio.

Dies 25 Augusti, uti discimus ex ipsius Urbani epistola ad Robertum Flandriae comitem superius laudata, indicta erat ad crucesignatorum profectionem, quae forte praesente adhuc in Galliis Urbano inita fuit. Sic de ea inter caeteros loquitur Fulco [Col. 0218B] comes Andegavensis in fragmento historiae, ubi, post recensita varia itinera quae pontifex hujus anni initio confecerat, sic prosequitur: »Sequenti aestate ex praecepto ejus inierunt iter Jerosolymitanum non solum populi, sed etiam duces populorum, quorum nomina ad evidentiam posterorum hic adnotata sunt, Hugo Magnus frater Philippi regis Gallorum, Rotbertus dux Northmannorum, Rotbertus comes Flandriae, Raymundus comes de sancto Aegidio, Stephanus comes Blesensis filius Theobaldi Campaniae comitis, Godefredus Lotharingorum, et pater ejus Eustachius comes Boloniae: quorum societati Podiensis episcopus, Adhemarus expeditionis dux ab Urbano institutus in concilio Arvernensi, est adjunctus, multique alii magnae virtutis proceres et episcopi . . . [Col. 0218C] Multi per Pannoniam causa breviandi itineris; complures portum Sancti Nicolai, id est Barii in Apulia, Constantinopolim pervenerunt.« His consentiunt alii auctores qui habentur in unum collecti in libro De gestis Dei per Francos. Ex quibus Fulcherius refert complures per turmas singulis mensibus a Martio ad Octobrem profectos fuisse, prout sese opportune offerebat occasio, quod etiam adnotavit anonymus, sed aequalis auctor quem hactenus ineditum noster Mabillonius tomo I Musei Italici evulgavit. Caeterum nonnullos temeritatis arguit laudatus Fulco, quod caeteris non exspectatis mare transmiserint, et ea occasione ab infidelibus fusi victique fuerint.

[Col. 0218D] Jam vero Urbanus e Galliis excesserat, cum episcopi, qui ab eo designati fuerant ad litem dirimendam, quae inter Psalmodienses, et Sancti Victoris Massilienses monachos vertebatur, in Caissaro castro aggregati die 16 Septembris eam definierunt, Psalmodiensibus a Victorinorum subjectione liberatis. Hujus rei instrumentum quod sane praeclarum est in Appendice referemus.



CCLXXVIII. Urbanus in Italiam reversus.

Itaque dominus papa, inquit Bertoldus, bene dispositis rebus in Gallia, post reconciliationem regis Gallorum. et post multa concilia, tandem in Longobardiam cum magno triumpho et gloria repedavit; et exaltationem sanctae crucis apud Hortorium [forte, Mortarium], qui locus insignis est inter Ticinum [Col. 0219A] et Novariam in ducatu Mediolanensi, prope Papiam solemniter celebravit, multosque episcopos et principes in suo comitatu habuit.

Paulo post, id est VIII Kal. Octobris, ex veteri catalogo apud Mabillon. tomo I Musei Italici edito, Arnulfus Mediolani antistes excessit e vita, cui Anselmus de Buiz substitutus stolam seu pallium archiepiscopale per legatum domini papae sibi delatam induit, ut narrat Laudulfus de Sancto Paulo apud Puricellum et Ughellum tomo IV Italiae sacrae. Vereor tamen ne haec pallii per legatum delatio ad alterum Anselmum, de quo diximus ad annum 1093 revocanda sit, ut ex Pandulfo in Urbani Vita ibi observavimus.



CCLXXIX. Cremonae privilegium dat S. Basolo.

[Col. 0219B] Pridie Idus, seu die 14 Octobris, Cremonae pontificem hospitatum fuisse colligimus ex bulla ibidem concessa monasterio Sancti Basoli in agro Remensi. Etsi enim annum 1098 in veteri apographo, quo usi fuimus, praeferat, hanc tamen ad praesentem annum referri debere persuadent, praeter locorum circumstantiam omnes notae chronologicae ibi appositae. In ea, sicut et in praesenti, pro Scripturae sententia, haec verba referuntur intersertis crucibus, legimus, firmamus, sancte Basole, quae forte pontifex adhibuerit ob singularem ejus affectum in Sanctum Basolum, in cujus monasterii vicinia natus aut certe educatus fuerat. Ea nempe advocati ejus monasterii saeculares penitus abrogantur; qui quidem, si Urbanus ex Castilionensium dominorum familia [Col. 0219C] fuerit, sui ipsius consobrini erant.



CCLXXX. Latini episcopi Graecis in Calabria substituti.

His temporibus mortuo apud Calabros Theodoro Squillacensi episcopo, Rogerius comes in animum sibi induxit hac in ecclesia, omissis Graecis, e quorum gente ultimus fuit Theodorus, episcopum Latinum, quia multo plures Latini, scilicet Northmanni, quam Graeci, tum ibi habitabant, instituere. Quod et reipsa praestitit, assentientibus aliis episcopis Latinis, quos ea de causa e Sicilia advocaverat, et potissimum Saxone seu Sassone Cassanensi episcopo, qui Urbani in Calabria erat vicarius. Joannes itaque statim e decano Militensi huic Ecclesiae praefectus [Col. 0219D] est, uti legitur in Rogerii charta quam Ughellus tomo IX Italiae sacrae pag. 591 edidit. Haec omnia ab Urbano confirmata fuere, qui etiam ea occasione hanc Ecclesiam Romanae sedi, omisso quocunque metropolitano, proxime subjecit, uti ex Paschalis bulla ibidem pag. 597 relata intelligimus nam Urbani ea de re diploma amissum est.



CCLXXXI. Lucae Urbanum crucesignati invisunt.

Cum vero ipse Lucam Tusciae urbem pervenisset, eum huc adiere Robertus Northmanniae et Stephanus Blesarum comites, qui per Italiam ad sacram expeditionem properabant. Hoc secuti complures alii, ut narrat Fulcherius, qui et ipse ex illis erat, accepta pontificis benedictione, statim Romam perrexerunt. At Guibertini, quorum tunc nondum bene [Col. 0220A] compressa erat protervia, peregrinorum ad Vaticanam basilicam accedentium donaria rapiebant, occisis etiam nonnullis quos Urbano sciebant addictos esse. Verum illi latrunculi post pontificis in Urbem adventum brevi fugati dissipatique fuerunt.



CCLXXXII. Urbano obviat Mathildis.

Eidem e Gallia redeunti obviam ivisse comitissam Mathildem testis est Domnizo, qui ejus reditum in Italiam et in Urbem adventum barbaris versibus expressit. Sigonius libro IX De regno Italiae, ait Urbanum a Mathilde caeterisque in Lombardia summis honoribus excultum Romam adiisse. At Bertoldus ejus in urbem reditum triumpho comparat, annum 1097 pro more suo a Natalibus Christi inchoans his verbis: Dominus papa tandem ad apostolicam [Col. 0220B] sedem cum magna gloria et tripudio reversus, Nativitatem Domini Romae cum suis cardinalibus gloriosissime celebravit; quippe tota Romana urbe pene sibi subjugata, praeter turrim Crescentii, in qua adhuc latitabant Guibertini. Guibertum ipsum a plebe pulsum fuisse canit Domnizo, cujus ea de re versus videsis in Appendice. Mathildem vero, quod tamen non habet ille auctor, Romam usque Urbanum comitatam fuisse ex ipsiusmet pontificis epistola ad Hugonem Lugdunensem post aliquod tempus scripta, colligi potest, in qua nempe haec leguntur: Usque ad Urbem cum comitissa M. pacifice venimus, Urbem honestissime cum praecedentium stipatione frequentissima introivimus. Et quidem Fulcherius testatur pontificem ejusdem comitissae auxilio Urbem, quam [Col. 0220C] adhuc Guibertini tenebant, temperasse, quam Sigonius, loco jam laudato, a Guiberto occupatam, sed ab Urbano II expugnatam fuisse refert, pseudopontifice in arcem compulso auxilio eorum. quos ad sacram expeditionem pontifex animaverat. Idem habent caeteri auctores cum Fulcherio, qui observat Urbanum eo ipso anno, quo Franci Jerusalem ituri per Romam transierunt, totam omnino apostolicam potestatem adeptum esse. Tantum enim fuisse numerum principum et militum qui Romam eo anno adierunt testatur Robertus libro II Historiae Jerosolymitanae, ut ex his multi extra urbem, cum domus non sufficerent, tentoria figere coacti fuerint: Certe Robertum Northmanniae ducem et Odonem episcopum [Col. 0220D] Bajocassinum Romae cum Urbano colloquium tunc habuisse testis est etiam ipse Ordericus Vitalis libro X, quos ejus percepta benedictione in Apulia hiemasse scribit. De his aliisque peregrinis eadem omnino narrant alii quoque auctores, quos post visitata Romanae urbis loca sacra, monasterium etiam Casinense adiisse scribit Petrus Diaconus in Chronico Casinensi libro IV, cap. II, ut se suaque sancto Patri Benedicto, ejusque monachorum precibus commendarent.



CCLXXXIII. Henrici miserabilis status.

Haud magis prospera erant in Italia Henrici quam ejus pseudopontificis negotia, qui quidem absente Urbano Nogeram obsederat, sed frustra, ut habet Domnizo, qui hanc obsidionem describit. Mathildis [Col. 0221A] vero quae, verba sunt Bertoldi, pene sola cum suis contra Henricum et haeresiarcham Guibertum complicesque eorum jam septennio pugnaverat; tandem hoc anno imperatorem, procul dubio tot tantorumque hominum, qui Urbani hortatu ad sacras expeditiones properabant, adventu in Italiam exterritum, recuperatis suis bonis, penitus e Longobardia fugavit; et ille cum paucis Ratisbonam veniens totam ibi exegit aestatem, et circa castrum Nuremberg satis private moratus tandem Nemetum migravit, ibidem satis private diu moratur.



CCLXXXIV. Urbanus concilium Laterani celebrat.

Cum itaque Urbanus Romae praevaleret, ubi, ut ipse scribit ad Hugonem Lugdunensem, honeste, [Col. 0221B] tute et alacriter versabatur, visum est ei, ad Urbem sibi magis magisque asserendum, ejus cives et regiones omnes sacramentis suo officio adstringere. Certe jam ab ipso anni 1097 initio Lateranensi palatio potiebatur, ut patet ex ejus bulla ad Hugonem Cluniacensem abbatem data Laterani V Idus Januarii, indictione V, in qua privilegia et possessiones monasterii Cluniacensis ac locorum ei subditorum confirmavit: qui utpote vigilantissimus pontifex suarum rerum prosperitatem ad Ecclesiae commodum referens, concilium statim convocavit, procul dubio ut ea quae in Gallicanis synodis constituta fuerant, in Italiam quoque propagaret. Istud generale appellat Sigonius libro IX De regno Italiae, cui Otto Frisingensis et alii auctores consentiunt. Ipse pontifex in [Col. 0221C] epistola mox laudata ad Hugonem Lugdunensem hanc ipsam synodum Laterani solemniter celebratam fuisse testatur. Porro etsi nullas praeferat chronologiae notas haec epistola, ipsam tamen hujus anni initio consignandam esse ex eo facile colligitur quod in ea mentio fiat Daimberti recens electi in archiepiscopum Senonensem, quem hoc anno intrante in Richerii locum substitutum fuisse constat. Idem probat causa Lemovicensis electi ibi memorata; nam paulo post Guillelmus episcopus ordinatus est. Certe insignis est epistola, utpote quae multa et gravia variarum Galliae ecclesiarum negotia complectitur, et Urbani in servandus Ecclesiae regulis studium probat. Haec olim dabitur ex ms. Baluziano descripta. Porro etsi ex dictis certum videatur Urbanum [Col. 0221D] haud multo post suum in urbem reditum concilium istud apud Lateranum celebrasse, vix tamen quidquam ex ejus Actis aut decretis superesse fatendum est, quod forte nihil novi ibi sancitum fuerit. Huc solum revocari posse censemus (nullam quippe aliam Urbanus synodum Laterani habuit) fragmentum epistolae ad Gothfredum Magalonensem episcopum, in quo pontifex statuit, juxta quod in Lateranensi concilio promulgaverat, qua ratione dividendae sint eleemosynae mortuorum qui in monasteriis sepeliri desideraverant. Illud statutum, quod in nonnullis exemplaribus post canonem 12 Questa, apud Gratianum 13, q. 2 habetur, inter alias Urbani epistolas num. 210 proferetur.



CCLXXXV. Daimberti episcopi Senonensis ordinatio dilata.
[Col. 0222A]

Mortuo autem sub finem Decembris praecedentis, ut jam observavimus, Richerio Senonensi archiepiscopo, Daimbertus in ejus locum substitutus est; sed cum ille, sui decessoris vestigia secutus, primatui Lugdunensis Ecclesiae subjici nollet, Hugo archiepiscopus intercessit ne ab episcopis comprovincialibus ordinaretur. Qua occasione Ivo Carnotenus, qui a Daimberto, ut eum consecraret, invitatus fuerat, Urbanum quid facto opus esset, consuluit epistola 165. In ea excusat se Ivo apud pontificem, quod post suum ab ejus comitatu discessum nondum licuisset ad eum redire, aut saltem per nuntios ipsum salutare; tum ei commendat Parisiensem episcopum [Col. 0222B] Romam profectum, cui abbas Latiniacensis, sub specie novi privilegii a pontifice impetrati, obedientiam denegabat. Certe prae manibus habemus privilegium illud Latiniacense, quod, cum in apographo nullam habeat chronicam notam, huc revocari posse ex hac Ivonis epistola censemus, atque adeo in Appendice a nobis exhibendum. Porro Ivonis epistolam initio hujus anni scriptam fuisse inde colligimus quod nondum tunc quando illam scripsit, audierat quid Urbano Romam ingredienti accidisset, ut ipse testatur his verbis: De pace sanctae Romanae Ecclesiae et vestra prosperitate det nobis Dominus audire quod optamus.



CCLXXXVI. Gerardus episc. Morinorum sedem dimittit.

[Col. 0222C] Circa eadem tempora cum Morinorum Ecclesia variis turbis agitaretur, quod Gerardus ejus sedis episcopus in concilio Nemausensi, ut diximus, ab officio suspensus fuisset, Lambertus Atrebatensis antistes, cui Manasses metropolitanus Remorum ejus ecclesiae curam commendaverat, in Gerardi gratiam Urbano scripsit. Quid responderit pontifex ignoramus. At Gerardus tot forte morarum pertaesus, et quod, excusare se, ut habet auctor Vitae Joannis ejus successoris, saltem ex omni parte non posset, episcopatu cessit, ut refert ille auctor et post eum Malbrancus, atque in monasterium Montis Sancti Eligii prope Atrebatas se recepit, ubi, substituto ei paulo postea, uti infra dicemus, Joanne, reliquum vitae suae in pace egit. Lamberti ea de re [Col. 0222D] epistolam, deficiente Urbani responso exhibere in Appendice visum est. Eidem Gerardo antea Urbanus rescripserat adversus canonum contemptores, sed solum superest ejus epistolae fragmentum apud Ivonem.



CCLXXXVII. Pontificis affectus in monachos, quos ad dignitates evehit.

Hujus anni initio, aut certe sub praecedentis finem, nam 1096 praefert Chronicon Cavense ms. ecclesiam Sancti Pauli dedit Urbanus papa Petro abbati Sanctae Trinitatis de Cava. Haud dubium, ut in tam celebri loco regularem disciplinam firmaret, aut forte aliquantum tepescentem restauraret. Nihil enim omittebat religiosus pontifex, ut in monasteriis [Col. 0223A] potissimum Benedictini ordinis regulae observatio accurata servaretur, quod probant variae ejus bullae, in quibus eo potissimum animo se privilegia monasteriis indulgere declarat, ut monachi, a saecularibus rebus et curis liberi, ferventius ad coelestia anhelarent. Sciebat quippe ejusmodi loca sacra, cum a monachis bonis et piis inhabitantur, esse veluti seminaria magnorum virorum, qui Ecclesiae laboranti auxilio esse possent. Et quidem id maxime attendebat ut, si forte alicubi lateret ejusmodi aliquis monachus, eum ad Ecclesiae dignitates promoveret. Jam nonnullos ex his laudavimus, sed duo nobis praecipue occurrunt hic memorandi: Albertus nempe qui, ut Ughellus refert tomo VII Italiae sacrae, hoc anno ex monacho Sancti Savini de Placentia presbyter cardinalis, ac tandem [Col. 0223B] archiepiscopus Sipontinus factus est, alter fuit sanctus Bernardus, ex Ubertorum familia nobilis Florentinus, quem semel et iterum Urbanus frustra commonitum, tandem adhibitis censuris ecclesiasticis, ut in ejus Vita legitur, ad se venire coegit, eumque hoc etiam ipso anno presbyterum tituli sancti Chrysogoni cardinalem creavit. Multis functus legationibus, cum Parmae episcopus factus fuisset, miraculis et sanctitate illustris ex hac vita migravit sub Paschalis II pontificatu. His duo alii adjungi possunt; Milo, ex monacho Sancti Albini Andegavensis, de quo jam diximus, qui circa hunc annum ab Ughello dicitur Bernardo Praenestino episcopo substitutus fuisse contra Hugonem Album pseudocardinalem, famosum schismaticum, et Joannes [Col. 0223C] Marticanus, quem ab Urbano Tusculanum episcopum creatum fuisse Ughellus tradit. Is forte ipse est Joannes monachus, quem Hugo Flaviniacensis in Chronico memorat. Hic tamen, si sincera sit ejus auctoris narratio, aliquanto post hunc annum factus est episcopus, nam ab Urbano, cum e Galliis Romam rediret, secum adductus dicitur, et primum abbatia, tum episcopatu donatus. En ipsa Hugonis verba: Anno Incarnationis Dominicae 1181, Joannes Tusculanus episcopus a papa in Angliam missus est propter censum S. Petri. Hic canonicus Sancti Quintini Bellovacensis regularis professione violata, habitu deposito, ad saeculum rediit; et cum improperium ferre nequiret, Becci monachus factus, cum esset natione [Col. 0223D] Romanus, papa Urbano ad Gallias veniente familiaritatem ejus adeptus est, Romamque reductus, et defuncto Lavicano episcopo, cum jam de abbatia quadam muneratus esset, de abbate in episcopum promotus est. Si vero is ipse sit Joannes abbas Sancti Salvatoris prope Telesinam urbem, apud quem sanctus Anselmus divertit, ut anno sequenti ex Eadmeri libro II Novorum dicemus, vix dici potest ab Urbano factus fuisse episcopus, cum id Eadmerus, ut quidem conjicere est, reticere non debuisset. Nonnulla autem momenta eumdem, alia diversos fuisse ejusdem nominis viros probare videntur. Certe uterque Romanus erat genere, et Becci monachus, et quidem uno eodem tempore sub abbate Anselmo. At Joannes Hugonis, canonicus Bellovacensis fuerat, et ab Urbano [Col. 0224A] ipso in Italiam reductus; ille vero qui ab Eadmero laudatur, causa studii litterarum in Franciam venisse dicitur, ac fama Anselmi permotus Becci monasticam vitam suscepisse, unde post aliquot annos ab Urbano accersitus fuerat, ut eum monasterio Telesino praeficeret. Certe, ex his patet nihil omisisse Urbanum ut viros religiosos ad se ex omni parte accerseret, quorum opera in difficillimis negotiis uteretur, qua de re, ut jam observavimus, ad ipsum Anselmum tum Becci abbatem scripserat, ut si aliquem ejusmodi in sua congregatione haberet, eum aut adduceret secum, aut certe, si ipse venire non posset, ad se mitteret. Idem pontifex epistola 48 Joannem quemdam, ex clerico Romano ecclesiae monachum Becci factum repetit. Denique Eadmerus [Col. 0224B] in Vita sancti Anselmi laudat Petrum alium monachum Cluniacensem, magnae auctoritatis virum, qui Urbani ac postea Paschalis pontificum camerarius fuerat. Hunc nonnulli, sed immerito, suspicantur fuisse Petrum celebrem, postea abbatem Cluniaci, Venerabilem dictum. Is nempe anno 1092 jam sedente Urbano natus est.



CCLXXXVIII. Concilium Santonense.

Inter haec Amatus Burdigalensis archiepiscopus et legatus sedis apostolicae VI Nonas Martii concilium apud Santonas celebravit, a Labbeo et aliis anno praecedenti consignatum, quod reipsa indictionem IV et annum 1096 in charta Vindocinensi, unde habetur, exhibeat (Vid. Anecd. Thes. t. IV, p. 123). At, ut ut fuerit de indictione, quae hic mendosa est, [Col. 0224C] si nullus error in annum irrepserit, repetendum est in ea charta, sicut passim fieri solet, ejus initium a Paschali festivitate. Certe annum 1097 diserte praefert instrumentum Silvae Majoris, in eo concilio factum, pro restitutione terrae de Doeria et de Tosco quam Achelmus ejusdem loci abbas ibidem impetravit. Non dissentit Chronici Malleacensis auctor, qui, licet ad annum 1096 hanc synodum revocat, eam tamen nonnisi sub finem hujus anni locat, post recensita scilicet multa alia quae per totum ejus decursum contigerant. Uno verbo, omnino certum est hanc synodum mense Martio anni 1096 celebratam non fuisse. Tunc enim Amatus, qui ei praefuisse dicitur, apud Santonas esse non potuit, utpote qui eo tempore in pontificis comitatu [Col. 0224D] aegrotabat apud Turonos, ubi concilium ab ipso Urbano celebrabatur, ut videre est in instrumento dedicationis basilicae Majoris Monasterii, et ex aliis monumentis indubitatis constat. Deinde Raymundus Ausciensis archiepiscopus, qui eidem synodo Santonensi interfuisse dicitur, nondum mense Martio anni 1096 ad hanc ecclesiam promotus fuerat, anno 1097 a pontifice pallio donatus. Deinde Marbodus unus etiam ex Patribus Santonensibus in ipso concilio Turonensi ab Urbano fuit consecratus; eidem synodo interfuit Hildebertus episcopus Cenomannensis, qui Johello anno 1098, IV Kal. Augusti defuncto successit, ut habent ejus ecclesiae Acta, tomo III Analect. Mabillon., pag. 302. Ex quo loco, si [Col. 0225A] mendum non obrepserit, haec synodus anno 1098 consignanda erit; quod vero rem omnino evincit, hanc anno 1096 habitam non fuisse, ipsa charta Vindocinensis, unde praecipuam ejus notitiam habemus, multa recenset per hanc synodum facta, quae tamen mense Maio et sequentibus ad finem usque anni 1096 contigisse memorat. Ex ea discimus 43 tam episcopos quam abbates ad hoc concilium Santonas convenisse, inter quos, praeter Amatum, octo episcopi huic instrumento subscripserunt, cum tribus abbatibus Gaufrido Malleacensi, Guarnerio Sancti Maxentii, et Goffrido Vindocini; alii duo abbates memorantur in instrumento concordiae quae tunc inter Angeriacense et Carrofense monasteria ibidem inita est, nempe Petrus Carrofi, et Ansculfus [Col. 0225B] Angeriaci. In illa autem synodo imperatum est, ut habet Chronicum Malleacense, omnibus vigiliis apostolorum jejunare. Ibidem actum de gravi controversia, quae inter monachos Nantonienses et canonicos Sancti Emiliani vertebatur, ut discimus ex eorumdem canonicorum epistola ad Urbanum pontificem ea de re scripta, in qua tam gravia facinora Nantoniensibus monachis imponunt, ut vix credi possint a viris religiosis admissa fuisse. Has tamen litteras, deficiente Urbani responso, dabimus in Appendice.



CCLXXXIX. Glannafolium Casino confirmatum.

Eodem mense Martio Terracinae bullam dedit in gratiam monasterii Casinensis, Oderisio abbati et cardinali inscripta, cui monasterium Sancti Mauri [Col. 0225C] Glannafoliense, uti in concilio Turonensi statutum fuerat, a Fossatensium jugo liberatum restituit.



CCXC. Urbanus Capuam, etc., invisit.

In eo itinere, uti conjicere est, pontifex Capuam, cujus tunc episcopus erat Sennes, invisit, ubi, teste Ughello, octo dies hoc anno transegisse dicitur. Certe vix inficiari potest Urbanum tunc Beneventum usque accessisse. Id probatur ex ejus rescripto ad Petrum Aragonensium et Pampilonensium regem, dato Beneventi IV Nonas Martii, quod ad hunc annum revocari necessario debet. Datum quippe est post annum 1094 quo Sancius Petri regis pater mense Junio sagitta confossus in Oscensi obsidione interiit; nec revocari potest ad duos annos sequentes quos [Col. 0225D] pontifex in Tuscia et in Gallicano itinere exegit, nec etiam ad annos 1098 et 1099; nam eo mense, utroque illo anno Urbanus Romae versatus est. Solus itaque superest annus praesens cui hoc rescriptum consignari possit. In eo pontifex Ecclesiam Pampilonensim multum regi caeterisque earum regionum fidelibus commendat.



CCXCI. Expeditionem praedicat Theatae.

Fortasse hoc iter susceperat Urbanus, ut Rogerium Apuliae ducem conveniret; aut certe has partes invisebat, ut quemadmodum in aliis regionibus, ita etiam illic sacram expeditionem promulgaret, quod innuere videtur Berardus libro III Chronici Casauriensis tomo V Spicilegii, ubi Urbanus hanc expeditionem praedicans Thietum accessisse dicitur, ibique [Col. 0226A] perendinans non multis diebus cum episcopis et baronibus de via Jerosolymitana habuisse commune colloquium. Hac occasione usus Raynulfus, qui tunc Theatinus episcopus erat, confirmationem a pontifice accepit multarum ecclesiae suae possessionum, quae ei nuper restitutae aut donatae fuerant, dato, uti inferius dicemus, ea de re rescripto. Tunc etiam temporis Grimoardus Piscariensis seu Casae Aureae monasterii electus abbas, variis calamitatibus a vicinis Northmannis aliisque viris praepotentibus affectus, cum nec ad imperatorem contra eos recurrere, neque apud alium quemquam confugium habere posset, ad Urbanum accessit, a quo benigne acceptus, receptoque ex ejus manu baculo pastorali, cum hactenus pro pedo hujus loci abbates sceptro [Col. 0226B] regio usi fuissent, ab eo in abbatem benedictus est; et inde haec abbatia, quae huc usque soli imperatori paruerat, sub apostolicae sedis tuitione, uti refert Berardus, esse coepit. Hac occasione in authentico ms. cod. ejus Chronici, qui in Bibliotheca Regia modo asservatur, repraesentatur Urbanus Grimoaldo abbati pedum porrigens, eumque alloquens his duobus versibus:

Caesaris ob sceptrum baculum tibi porrigo dextrum,
   Quo bene sis fretus: plus Caesare dat tibi Petrus.



CCXCII. Crucesignati ex omni gente in Orientem solvunt.

Caeterum plerique ex militibus diversarum gentium, qui ad sacram expeditionem profecti per Italiam iter susceperant, tunc temporis in iis maritimis [Col. 0226C] regionibus quas visitabat Urbanus versabantur, ex quibus Robertus Northmanniae, et Stephanus Blesensis comites cum suis militibus et copiis paulo post, nempe die Nonas Aprilis Brundisii e portu solverunt. Urbanum cum iis proficisci voluisse asserit Ciaconius, sed a Catholicis retentus est, qui nolebant Ecclesiam Romanam tot turbis agitatam pastore destitui. Concurrebant vero eo tempore ex omni Europa ad expeditiones illas principes et populi, Francorum exemplo, et Urbani adhortationibus, aut certe ejus rei fama incitati. Observat ea occasione Petrus Diaconus in Chronica Casinensi, quod jam ante eum Robertus libro II Historiae Jerosolymitanae ac alii auctores domestici scripserant, Boamundum et alios in Apulia, Calabria et Sicilia, [Col. 0226D] intermissis aliis bellis, aut suis propriis negotiis dimissis, sese sacrae expeditionis militibus qui per Italiam transibant adjunxisse. Plura habet Ordericus Vitalis, qui Anglos etiam, Brittones, Wascones, et ipsos in extrema Hispania Gallicios, huc convenisse scribit; sicut et ex Italia Venetos, Pisanos, Januenses, aliosque qui Mediterranei maris aut Oceani littora incolebant. Nulla ferme urbs est in Italia, quae ad id milites se suppeditasse non glorietur. Quatuor Apuliensium millia sub Tancredo duce, et triginta Longobardorum et Mediolanensium itidem millia sub Boamundo militasse affirmat idem auctor libro IX, ubi praeclara omnino habet de hac expeditione et de iis qui illi nomen dederunt; consentiunt caeteri [Col. 0227A] eorum temporum scriptores. Legendi ea de re Fulconis cujusdam poetae ejus aetatis versus, qui tomo III Chesnii Historiae Francorum scriptorum editi sunt. In iis ille, sicut et alii passim auctores, hos etiam laudat qui alia via per Germaniam perrexere. Bertoldus commendat comitem Harduanum de Alemannia, et Ottonem Strasburgensem episcopum, licet schismaticum, quod cum caeteris hanc viam inierit. Is est ipse, nisi fallor, qui ex eodem Bertoldo, ut supra diximus, Urbano anno superiori reconciliatus est. Celebris est etiam ob hanc rem Ulricus episcopus Curiensis, qui, relicta Geroldo monacho Fabariensi suae dioecesis cura, cum aliis multis ad illam expeditionem profectus est.



CCXCIII-IV. Romae pro crucesignatis scribit Urbanus Alexio imperatori. Privilegia Casini auget.
[Col. 0227B]

Cum vero has expeditiones, instigante potissimum Alexio Constantinopolitano imperatore, promulgasset Urbanus, visum est ei de felici ejus successu scribere, ut scilicet crucesignatos ei commendaret. At spem Christianorum fefellit versipellis ille imperator: veritus quippe ne a tanta hominum exterorum multitudine opprimeretur, insidias eis occultas paravit, et subductis passim quae ad victum necessaria erant subsidiis, in causa fuit ut multi ex iis perierint. Paulo tamen postea societatem cum ipsis utcunque inivit, postquam ei, ut refert anonymus Barensis, securitatem de suo illius regno Constantinopoli fecissent. Multa demum eis contulit dona, et navigia suppeditavit, quibuscum in infidelium terras [Col. 0227C] penetrarent. Atque haec fuere famosarum illarum expeditionum initia, quae per tot annorum spatia inter varias fortunas continuata deinceps fuerunt. At de earum eventibus fusius agere non est nostri instituti. Legendi auctores, ut jam non semel monuimus, qui simul sub titulo Gestorum Dei per Francos editi sunt.

Reversus autem, ut modo dicebamus, Romam Urbanus ibi insignem bullam Oderisio cardinali et abbati Casinensi concessit, in qua nova privilegia monasterio Casinensi multis jam antea concessis adjecit, et possessiones ejus, singillatim ut plurimum recensitas, confirmat. Haec partim jam edita in Bullario Casinensi, ex chartario Petri Diaconi, quod in bibliotheca principis Pamphili habetur, integra olim [Col. 0227D] inter Urbani epistolas proferetur. Data est hoc anno VI Kal. Aprilis.



CCXCV. Cluniacum protegit. Urbanus.

Mense ipso Aprili pontifex Cluniacensium monachorum, quos nonnulli perturbabant, patrocinium suscepit, dato rescripto ad Hugonem abbatem, quo statuit ut, etiamsi interdicta loca vicina essent, aut etiam dioeceses integrae in quibus Cluniacenses degunt, ipsis liceret januis occlusis divina officia peragere.

Emerserat eodem tempore gravis controversia inter eosdem Cluniacenses et Petrum abbatem et monachos Trenorchienses. Contendebant Cluniacenses ab istis injuste usurpatam fuisse piscaturam [Col. 0228A] in Sagona et borariis fluminis Salliae; quam litem prosecutus fuerat in curia comitis Matisconensis Hugo Cluniaci cellerarius. At cum Trenorchienses nullo judicio acquiescere vellent, res ad Urbanum delata est, qui statim Hugoni Lugdunensi archiepiscopo rescripsit ut Petro Trenorchiensi in cathedra abbatiali sedere interdiceret, donec satisfecisset Cluniacensibus. Cui mandato hic tandem paruit anno 1097, indictione V, ordinationis Hugonis 49, ut habet vetus instrumentum ex quo haec descripsimus.



CCXCVI. Privilegium ecclesiae Arvernensis.

Idem pontifex die 18 Aprilis insigni bulla confirmavit omnia privilegia ac possessiones Ecclesiae Arvernensis; statuitque ut ejus Ecclesiae antistes [Col. 0228B] in ordinatione metropolitani Bituricensis primum locum obtineret.



CCXCVII. Bona Theatinae Ecclesiae confirmata.

Sequenti die scripsit idem pontifex ad clerum et proceres comitatus Theatini, de his quae coram positus, cum Theati mense Martio proxime elapso esset, constituerat. Rescriptum, seu potius ejus fragmentum exhibet Ughellus, sed omnino mutilum; at facile suppleri potest ex bulla Paschalis II, quam idem auctor refert tomo VI in catalogo Theatinorum episcoporum, in qua ex Urbani scripto singillatim recenset varias possessiones a comitibus Roberto et Tassione ejus fratre restitutas aut datas, quas Raynulfo episcopo, et ejus Ecclesiae cum aliis ab eo acquisitis Urbanus confirmaverat.



CCXCVIII. Philippus rex absolutus.
[Col. 0228C]

Eo tempore nuntius a Philippo Galliarum rege ad Urbanum missus Romam advenit, qui dato sacramento affirmavit regem ad Bertradam, quam jubente pontifice dimiserat, nunquam rediisse. Quare Urbanus Gallicanis episcopis, ac praecipue Manassi Remensi archiepiscopo, ad quem potissimum regni diadema pertinebat, scripsit, regem ab omni interdicto esse absolutum; atque adeo posse uti corona, pro illorum temporum more, in magnis solemnitatibus. Haec epistola, quae in Spicilegio chronica nota carebat, VIII Kal. Maii, Laterani data dicitur in nostro cod. ms.



CCXCIX. S. Orientii jura tuetur.

Paulo post, id est tertio Kal. hujus mensis, Urbanus [Col. 0228D] Raymundo, qui hoc anno Ausciensem metropolim regendam susceperat, scripsit ut audaciam ejusdem Ecclesiae clericorum reprimi satageret, qui contra Leonis papae, et sui etiam ipsius decretum, coemeterium Sancti Orientii violaverant.



CCC. Udalrici mors.

Sub finem Octobris Udalricus comes, Urbani in Germania partium propugnator acerrimus, e vivis excessit; qui VI Kalendarum Novembrium die sepultus est apud Brigantium, ubi, teste Bertoldo, ad hunc annum, monachos instituerat.



CCCI. Narbonensis Ecclesiae jura confirmata.

Defuncto etiam hoc anno archiepiscopo Narbonensi, Urbanus Bertrandum, quem antea ipse Nemausi [Col. 0229A] episcopum consecraverat, ad hanc metropolim electione comprovincialium episcoporum, exigente necessitate transtulit, quod nulli se deinceps permissurum testatur. Id ex ejus diplomate discimus, quo ipsi Bertrando metropolitanae Narbonensis Ecclesiae jura, et ejus in Aquensem metropolim primatum confirmavit. Datum dicitur Laterani VIII Idus Novembris, quod jam ab illustrissimo Petro de Marca in Appendice ad librum De primatibus editum est. Isti alia duo rescripta ex iisdem codicibus subjungentur, quae ad eamdem metropolim pertinent, et nullas praeferunt chronicas notas. Utrumque adversus Aquensem archiepiscopum, qui Narbonensi primati obedire detrectabat, datum est; unum ipsi Aquensi, alterum Hugoni Lugdunensi vicario [Col. 0229B] sedis apostolicae inscriptum.



CCCII. Privilegium Ecclesiae Verulensis.

Ad idem quoque tempus revocandum est Verulense privilegium, quod Urbanus Albani, si non fallit ejus exemplum ab Ughello editum, hoc anno et quidem desinente, uti probat indictio sexta ibi apposita, Alberto ejusdem Ecclesiae episcopo concessit. Certe huic privilegio sicut et Narbonensi, de quo numero praecedenti diximus, Lanfrancus vices gerens cancellarii subscripsit, unde conjicimus utrumque eodem ferme tempore, nempe circa mensem Novembrem, absente aut aegrotante Joanne cancellario, fuisse conscriptum.



CCCIII. Robertus abbas Remigianus ab Urbano confirmatus.

[Col. 0229C] Hoc ipso etiam anno, ut diserte habet vetus instrumentum quod ex ms. Mauriacensi habemus, et ex tabulario archimonasterii Remigiani apud Remos eruit cl. memoriae Cangius in Glossario Latino editum, Urbanus e Galliis Romam reversus judicium tulit in Roberti ejusdem monasterii abbatis gratiam, adversus Bernardum Majoris Monasterii abbatem. Robertus Majoris Monasterii monachus in abbatem a Remigianis in Henrici locum ante aliquot annos expetitus, ea conditione a Bernardo concessus fuerat, ut, si aliquando ille professionis suae immemor contra regulam quidquam ageret, correctioni Majoris Monasterii abbatis subderetur. Res ita evenit. Robertus nempe factus abbas Claromontano concilio [Col. 0229D] cum caeteris interfuit, ac postea, jure an injuria, incertum mihi est, male apud Bernardum audiit, qui, ut ipse dicebat, inordinata et irregularia ab eo multa fieri acceperat. Robertum itaque primum litteris monuit, cum nihil responsi acciperet, diem per idoneas personas ei dixit, ut ad Majus Monasterium veniret, de sua vita et conversatione in capitulo rationem redditurus. Quae cum, insuperhabitis etiam archiepiscopi sui monitis, nihilo ille penderet, excommunicatus a Bernardo fuit, et hanc sententiam Manasses metropolitanus et caeteri Belgicae provinciae episcopi et abbates in concilio apud Remos confirmarunt, censueruntque Robertum ad abbatem suum remitti debere, quod ejus disciplinae etiam tunc ex priori voto subjectus esset. Verum [Col. 0230A] ille ad sedem apostolicam appellavit, ac Romam petivit suam causam defensurus. Et quidem, illo audito, pontifex ea quae tum a Bernardo, tum a concilii Remensis Patribus facta fuerant rescidit; asserens monachum, statim atque alterius monasterii abbas factus est, emancipatum esse, nec debere amplius prioris monasterii abbati subjacere. Haec omnia ex laudato instrumento et tribus epistolis ea de re scriptis discimus. Primum scripsit Lambertus Atrebatensis episcopus ad Urbanum, in qua hujus omnis negotii rationem ei reddit; secunda est ipsius pontificis concilii sententiam irritantis; tertia denique Roberti ad Lambertum, ut eum ad suae causae, quam pontifex bonam judicaverat, patrocinium suscipiendum invitaret. Has omnes in [Col. 0230B] Appendice referre visum est. Porro ad hanc etiam controversiam, si recte judico, revocari debent Baldrici Burguliensis abbatis versus ad Odonem Ostiensem episcopum et cardinalem tomo IV Chesnii Hist. Francorum editi, quibus ei commendat causam abbatis Remigiani, quem, etsi a pontifice confirmatum, Remorum archiepiscopus e monasterio expulerat. Certe non videtur Robertus unquam in suam dignitatem restitutus fuisse; qui forte pertaesus ob has turbas Burchardo locum fecit, ac Jerosolymitanum iter suscepit, cujus et sacrae expeditionis Historiam, in cella Remigiana Senuco dicta in Franciam reversus postea conscripsit. Anno tamen 1111 in concilio Pictavensi, ut habet Hugo Flaviniacensis in Chronico, rursus de ejus injusta [Col. 0230C] expulsione et illicita Burchardi substitutione tractatum est; sed, licet ejus promotio authentica et canonica, introitus legitimus, et conversatio sancta inventa fuissent, nihilominus, cum, occasione litterarum apostolicarum quae nonnullis dubiae fidei esse videbantur, difficultates aliquot emersissent, earum examine ad sedem apostolicam remisso, res infecta remansit; Burchardus tamen paulo post locum cedere coactus est, sed non ideo restitutus est Robertus. Nam hoc ipso anno Azenarius ex Trimoliensium dominorum nobili familia factus est abbas Remigianus, uti Marlotus in metropolis Remensis Historia ex variis chartis colligit. Quin et Robertus etiam Senucensis cellae administratione, quae ei ad [Col. 0230D] vitam transigendam indulta fuerat, postmodum privatus est, ut idem auctor probat Callisti rescripto, quod est datum Laterani, XVIII Kalendas Junii, proindeque post annum 1120 quo primum Calixtus Romam mense Junio advenit.



CCCIV. Concilium Gerundense.

Sub currentis anni finem, id est Idibus Decembris, Bernardus Toleti antistes, qui in Hispaniis Urbani vicarius erat; concilium habuit apud Gerundam, uti in Marca Hispanica, et in Collectione conciliorum cardinalis Aguirii legitur, ad corroborandam ecclesiasticae libertatis dignitatem. Huic synodo praeter Bernardum interfuere Tarraconensis metropolitanus, Rotensis, Barcinonensis et Gerundensis [Col. 0231A] episcopi, ac forte alii quorum memoria excidit.



CCCV. Baldricus fit episcopus Noviomi et Tornaci.

In Galliis Ecclesia Noviomensis, quae toto hoc anno variis agitata turbis fuerat, pacem recepit. Jam quidem ab hujus anni exordio in locum Rabbodi defuncti Baldricus e cantore Morinensi ejus Ecclesiae episcopus electus fuerat, diesque ad ejus consecrationem octava Pentecostes a Manasse Remensi metropolitano fuerat indicta, ut ex ejusdem archiepiscopi litteris ad Lambertum Atrebatensem patet. Verum, intercedentibus nonnullis, qui ex Urbani nescio quibus litteris autumabant ea occasione reddendum esse Tornacensibus, ut Atrebatensibus [Col. 0231B] indultum fuerat, proprium episcopum, Balderici ordinatio ad sequentem annum dilata fuit. Et quidem non erat absque aliquo fundamento mota illa difficultas. Tornacensium quippe civitas ante suam ruinam proprium habuerat episcopum, nec nisi provisoriae Noviomensis antistitis curae commissa fuisse videbatur; deinde haec urbs haud minus ampla aut populosa erat, quam Atrebatum, cui, agente Urbano, proprius episcopus restitutus fuerat: et quidem hanc suam esse ipsius mentem declarasse videbatur ipse pontifex, in litteris ad Noviomenses, ubi ea tantum privilegia Noviomensibus episcopis confirmarat, quae a legitimis pontificibus indulta fuerant. Quare visum est Remensi archiepiscopo Baldricum ipsum electum Romam [Col. 0231C] mittere, ut ipse Ecclesiae suae causam coram pontifice ageret. At Urbanus nescio quas ob causas, forte ob graves labores quos occasione restitutionis Atrebatensis Ecclesiae devorare coactus fuerat, pertaesus, nihil ea vice mutandum esse duxit, dato rescripto provisorio ad Manassem Remensem archiepiscopum, ut secundum Deum meliori quo posset modo vacanti jamdudum Ecclesiae hac vice provideret. Ille vero nihil cunctatus, Dominicam proximam post Theophaniae festum ad Baldrici consecrationem statim indixit; datis ea de re litteris, quas Baluzius cum aliis quatuor ejusdem argumenti ex cod. Lamberti edidit tomo V Miscellaneorum. Ex his illam quae Urbani est ad hujus anni finem revocandam [Col. 0231D] esse ex eo colligimus, quod in ipso ejus epitaphio Baldricus defunctus dicatur pridie Kalend. Junii, anno 1092 suae praelationis XV, quam proinde ante mensem Junium anni inierat, et hae notae calculo nostro apprime conveniunt, quo Baldricus Dominica prima post Epiphaniam a Manasse consecratus dicitur, cum paulo antea, nempe sub praesentis anni 1097 finem, pontificium rescriptum suscepisset. Is porro est Baldricus auctor Chronici Cameracensis et Atrebatensis, in quo res a Clodoveo I ad annum 1030 gestas prosecutus est. Eidem tribuitur Chronicon Morinense, quod in monasterio quodam Cenomannensi ms. dicit Vossius libro II De historicis Latinis, et typis editum esse Marlotus ait in metropoli Remensi. At fallor si hoc opus [Col. 0232A] aliud sit a Chronico Cameracensi, quod omnes norunt.



CCCVI. Urbanus Romae degit, fugiente Guiberto.

Dominus papa, uti habet Bertoldus ad annum 1098, quem pro suo more a Nativitate Christi orditur, Romae Natalem Domini celebravit, maximamque pacem in ipsa urbe et ejus finibus firmissime composuit; ibidemque Paschalem solemnitatem cum magna gloria itidem solemnizavit. Addit idem auctor Guibertum pseudopontificem, tum in Ravennae partibus, quo se, ut canit Domnizo, adveniente Romam Urbano receperat, »demorantem, amisisse munitionem quamdam supra Padum, nomine Argentum, in qua maximam semper spem habuerat, quod ex ea suis facile esset transeuntes distringere.« [Col. 0232B] Sigonius tamen scribit Guibertum Roma clam elapsum Albam Marsorum tunc temporis se recepisse, ubi firmum praesidium habebat. At ubicunque locorum fuerit Guibertus, certum est, ut narrat Eadmerus libro II Novorum qui et ipse periculum illud fuerat expertus, eum tunc Roma pulsum omni religiosae personae Romam petenti per se suosque quocunque valebat modo insidias struxisse: unde, inquit idem auctor, quidam episcopi, monachi et religiosi clerici ea saeviente persecutione capti, spoliati, multisque contumeliis affecti necati sunt. Huic rei, ut Eadmerus prosequitur, homines potissimum Alemannici regis intendebant: unde colligitur haud minus in Germania quam in istis Italiae patribus saevisse illam persecutionem; nec dissentit Bertoldus, [Col. 0232C] qui observat Manegoldum praepositum Marbacensem Urbani egregium defensorem tunc temporis ab Henrico interceptum, diu in captivitate detentum fuisse, quod nollet schismaticis adhaerere. Hoc etiam ipso anno Rulhandus Moguntiae antistes. Henrico imperatori, ut refert Dodechinus, favere nolens, profugus in Thuringiam secedere coactus est; quem Ecclesiae catholicae fuisse restitutum per domnum Urbanum testis est ipse Paschalis ejus successor in epistola ad Gebehardum Constantiensem episcopum, a Serario lib. V, Rerum Mogontinarum, ex ms. cod. descripta.



CCCVII. Gebehardus ex abbate custos S. Sepulcri.

Tum etiam, ut narrat Bertoldus, Gerhardus, seu [Col. 0232D] potius Gebehardus abbas Schaphusensis, annuente Urbano papa, monasterii sui regimen dimisit, atque cum aliis crucesignatis ad sacram expeditionem profectus est. Capta anno sequenti a Christianis exercitibus Jerosolymorum urbe, primus sepulcri Dominici custos institutus fuit, ut apud eumdem auctorem legitur. Hic idem ipse est Gebehardus, cui Bernardus presbyter librum suum nuncupavit De vitandis excommunicatis et lapsis reconciliandis, et de conciliorum ac pontificum auctoritate, editum a Tegnagello. Bertoldus vero ad annum 1091 laudat alium librum ejusdem Bernardi, eumque multa alia sui ingenii monumenta reliquisse scribit; sed eum reprehendit quod eos qui ab excommunicatis ordinati fuerunt reordinari debere censuerit.



CCCVIII. Daimbertus Senonensis metropolitanus consecratur.
[Col. 0233A]

Interea Daimbertus jamdudum in Senonensem metropolitanum electus, qui post multas tergiversationes primatum Ecclesiae Lugdunensis tandem agnoverat, Romae ab ipso pontifice consecratus est, et Senonas cum pallio archiepiscopali reversus, ibi XIV Kalendas Maii solemni pompa in ecclesia sua receptus fuit. At non hic fuit de primatu Lugdunensi controversiae finis; quae nempe brevi postea recruduit, aegre ferentibus Senonensis Ecclesiae archiepiscopis alteri subjici, qui ipsi Galliae et Germaniae primatus titulo gloriabantur.



CCCIX. Rescriptum pro S. Andreae Viennensis monachis.

[Col. 0233B] Ad hujus quoque anni initium revocari posse censemus Urbani litteras in gratiam monachorum Sancti Andreae Viennensis, quos et eorum bajulos in tantum vexabat Guido ejusdem urbis archiepiscopus, ut etiam ex iis nonnullos in carcere retineret. Datum est hoc rescriptum Laterani VI Idus Februarii, sed annus non exprimitur; unde cum mensem Februarium Urbanus Laterani anno 1097 et duobus sequentibus exigere potuerit, haud omnino liquet cuinam ex his tribus annis consignandae sint pontificiae illae litterae. Si tamen conjecturis uti liceat, cum monachi Viennenses Romam adiisse dicantur querelas suas contra archiepiscopum ad Urbanum delaturi, in anni 1097 initio, quo vix Romam pertigerat pontifex, factum fuisse non videtur. Mediam [Col. 0233C] viam eligimus; ita tamen illud rescriptum anno 1098 consignando, ut si cui alia sententia magis arriserit, multum refragari nolimus.



CCCX. Monasterium S. Vigoris subjectum S. Benigno.

Pontificem vero Romae toto mense Martio hujus anni substitisse probant privilegia ibidem variis ecclesiis indulta. Primum Laterani datum est pridie Idus Martii, quo confirmatur donatio monasterii Sancti Vigoris Bajocensis ab Odone episcopo facta Jarentoni abbati Sancti Benigni Divionensis.

Eadem die, et quidem eodem anno, si bene conjicio, scripsit pontifex epistolam ad Ivonem Carnotensem et Ramulfum Santonum episcopos in gratiam [Col. 0233D] monachorum Vindocinensium, quos ab omni episcoporum subjectione immunes esse declarat. Alias ejusdem pontificis litteras ea de re post aliquot dies omnibus Ecclesiae filiis inscriptas refert Goffridus ejusdem loci abbas epist. 27 ad Goffredum Ivonis successorem.



CCCXI. Litterae pro S. Michaele ad Mosam.

Tunc etiam monachis Sancti Michaelis supra Mosam in dioecesi Virdunensi indulsit Urbanus, ut omissa sepeliendorum fratrum suorum in veteri monasterio consuetudine, eos prope monasterium novum sepelire in posterum licite possent. Epistola pontificis ea de re data est Laterani VII Kalendas Aprilis, hoc anno, inscripta Udalrico abbati, qui illum ea de causa consuluerat. Ex utriusque vero [Col. 0234A] litteris patet hunc abbatem Urbano maxime addictum fuisse, cujus monasterium tempore schismatis commune catholicorum asylum erat.



CCCXII. Ordinis Cistercii initia.

Nihil vero magis annum praesentem illustrasse videtur, quam Cisterciensis monasterii et ordinis primordia, auctore sancto Roberto Molismensi abbate. Hic dimisso sui monasterii regimine cum viginti duobus e suis discipulis in solitudinem Cisterciensem initio hujus anni transmigravit, ibique die 21 Martii, sancto Patri Benedicto sacra, celebris ordinis prima fundamenta jecit annuente Wallerio dioecesano episcopo Cabilonensi, suppetias ferente Odone duce Burgundionum, omnia vero confirmante Hugone Lugdunensi metropolitano, sua et Urbani, [Col. 0234B] cujus vicarius in Galliis et apostolicae sedis legatus erat, auctoritate. Hugonis epistolam ea de re Labbeus tomo I Bibliot. novae, Manriquez et alii ediderunt. Quid exinde Roberto contigerit, suis locis exponemus.



CCCXIII. Privilegium Urgellense.

Quod autem ad res Hispanicas attinet, Urgellensis Ecclesiae possessiones confirmavit pontifex dato diplomate ad Odonem ejusdem Ecclesiae episcopum, VIII Idus Aprilis, indict. VI, anno pontif. XI, quae notae huic anno conveniunt. Ejus tamen exemplum in Marca Hispanica editum annum Incarnationis 1099 indicat. Sed hoc est amanuensis erratum; aut certe, ut alias saepe factum est, annus a Martio praecedenti ibi inchoatur. Paulo post, id est V Idus [Col. 0234C] Maii, Oscensem urbem, quam anno 1096 Sancius Aragonum rex Mauris eripuerat, in pristinam dignitatem restitui voluit Urbanus, ei episcopali sede, quae Jaccam translata fuerat, reddita. Insignem ea de re bullam edidit prae memoriae cardinalis Aguirius tomo III Concil. Hispaniae. In qua pontifex donationes a variis Aragonum regibus eidem Ecclesiae factas confirmat; sed et alia multa scitu haud indigna complectitur.



CCCXIV. Anselmi iter Romam. Secedit in solitudinem.

Jam vero tempus est ut ad Anselmum Cantuariensem redeamus, qui ineunte vere hujus anni Romam accessit. Cum enim novae, ut Eadmerus fuse exponit, [Col. 0234D] difficultates quotidie inter ipsum et Guillelmum Angliae regem orirentur, Anselmus a rege petierat ut sibi Romam adeundi licentiam concederet, quam tandem post multas rixas obtinuit Idibus Octobris anni praecedentis. Nec mora, dispositis Ecclesiae suae rebus, iter parat, ac Doveram adiit, ubi jussu regis sarcinae ejus visitatae fuerunt; tum transmisit in Franciam, ibique Natalium Christi festivitatem cum sancto Hugone abbate Cluniaci celebravit. Inde Lugdunum progressus, cum magna pompa ab altero Hugone hujus urbis archiepiscopo exceptus est. Ibi veritus ne forte hoc iter pontifici displiceret, anxius haerebat, nesciens an deberet ulterius progredi; quare nuntium cum litteris ad Urbanum misit, ut quid facto opus esset, ab eo ipso edoceretur. Haec [Col. 0235A] est epistola in vulgatis editionibus 166 libri tertii, quam integram exhibet Eadmerus libro II Novorum, cum hac inscriptione: Domino et Patri cum amore reverendo, et cum reverentia amando, summo pontifici Urbano, frater Anselmus, servus Ecclesiae Cantuariae, debitam subjectionem et orationum devotionem, etc. In ea vir sanctus post expositas pontifici varias tribulationes, quibus ab inito episcopatu agitatus et pene attritus fuerat, petit ab eo ut sibi dimittendae sedis licentiam indulgeat. At litteris tanti viri acceptis pontifex gavisus est, nihilque aliud ei respondit, nisi ut, postposita omni excusationis causa, statim Romam accederet. Cui absque mora vir sanctus obtemperans, illico profectus est; ac celebratis prope Segusium in monasterio Sancti [Col. 0235B] Justi Vallis-asperae, tum apud Sanctum Michaelem de Clusa Passionis ac Resurrectionis Dominicae solemniis, evitatisque feliciter Guibertinorum, quae paratae ei erant, insidiis, Romam tandem cum duobus tantum sociis pervenit. Postridie Urbano in palatio Lateranensi, ubi eo jubente hospitatus fuerat, praesentatus, humiliat se pro more ad pedes summi pontificis, sed statim ab ipso erigitur ad osculum ejus, et in sella sedere jubetur. Aderat ibi cuncta Romanae urbis et curiae nobilitas tantum virum videndi desiderio aggregata, eumque ab eo pontifex itineris ejus causas audivisset, multaque in ejus laudes palam fuisset persecutus, plenam ei subventionem pollicitus est, tum mandavit ut interim in Lateranensi palatio secum vir sanctus commaneret, [Col. 0235C] ubi subventionis ipsius effectum praestolaretur. Interim litteras Urbanus ad Anglorum regem scripsit, quod et fecit Anselmus. At rex utrisque susceptis, nequidem digito tangere eas quae Anselmi erant dignatus est. Haec et alia quae de Anselmo referimus, Eadmerus ejus socius, et itineris ac laborum comes individuus, qui rebus gestis praesens fuit, fusius narrat in ejusdem sancti Vita, et in libris Novorum, in quibus multa plura habet de summa veneratione quae ei ab omnibus in urbe exhibebatur. At taedebat Anselmum his honoribus excoli; quare, transactis Romae diebus decem, invitatus a Joanne olim suo ejus apud Beccum discipulo, tunc vero abbate Sancti Salvatoris prope Telesium [Col. 0235D] urbem in Terra-Laboris, ad eum divertit, a quo ductus in villam sui monasterii, nomine Sclaviam, in vicino monte sitam, aliquandiu ibi vitam a curiae tumultibus omnino immunem duxit, exercitiis spiritalibus potissimum addictus, et studio sacrarum rerum. Hoc otio optime usus Anselmus egregium opus, quod jamdudum in Anglia inchoaverat, sub titulo Cur Deus homo, penitus absolvit. Cum vero ibi penuria esset aquae, fontem vivum suis precibus a Deo obtinuisse dicitur, quod miraculum Petrus Divensis cum aliquando Becci hospitaretur, inter alia ejus gesta versibus, quos aliquando in ms. codice legimus, satis eleganter pro tempore expressit.



CCCXV. Rogerium ducem adit pontifex.
[Col. 0236A]

Obsidebat his temporibus Capuam urbem Rogerius dux Apuliae, qui, audita beati viri fama, eum ut ad se accederet invitavit, advenientique obvius ingenti nobilium turba stipatus processit. Mansit cum eo aliquot dies vir sanctus, sed procul ab aulae strepitu in loco solitario, quem princeps ei ut faveret, praeparari jusserat. Urbanus interea, ne hoc bello Italiae res turbarentur, ad castra Rogerii gratia pacis componendae etiam accessit, quam cum tunc conciliare non potuisset, ibi, aut certe in vicinia, uti Eadmerus habet, cum sancto Anselmo usque ad urbis deditionem remanere constituit, dum haec discidia facilius componi possent. Ordericus libro X compendiose Anselmi gesta replicans, [Col. 0236B] scribit eum in Apulia Urbanum invenisse, atque cum eo concilio Barensi interfuisse, ac apud Clarummontem crucem Domini praedicasse. Sed res ibi ac tempora confundit auctor alioqui accuratus et diligens, qui lectores ad Eadmerum merito remittit, in hoc multo magis audiendus, quam credendus in iis quae ipsemet ea de re narraverat. At Gaufredus Malaterra, auctor ejus temporis, qui et ipse rebus gestis praesens aderat, refert Urbanum, cum nihil in Rogerii castris proficeret, ecclesiasticis negotiis plusquam expeditionalibus negotiis intentum, totalibus tumultibus mente declinatis, data principibus, nam ibi Rogerius uterque cum Richardo Capuae principe aderant, et omni exercitui apostolica benedictione, Beneventum secessisse, ibique perseverasse [Col. 0236C] ad solutam Capuae obsidionem.



CCCXVI. Beneventum se recipit.

Forte pontifex tempore hujus obsidionis, cum nulla pacis componendae spes affulgeret, Beneventum, quae urbs, ut idem auctor observat, erat ditionis apostolicae, adiit, ac postmodum capta Capua ad Rogerium reversus est. Certe Beneventum hisce temporibus se invisisse innuit ipse Urbanus in epistola ad Ansonem ejus urbis dominum, mense Novembri sequente scripta, de qua inferius agemus; qua quidem occasione pontifex Ansonem in principatu Beneventanae urbis confirmavit, quo nonnisi post annos tres a Paschali II exutus est, uti fusius exponit Peregrinius initio Castigationum ad Chronicum [Col. 0236D] Falconis. Ejusdem itineris meminisse etiam videtur Urbanus ipse in rescripto ad Casinenses hoc anno exeunte dato adversus Cinglensem abbatissam, cum ait litem quae inter hanc abbatissam et Oderisium Casini abbatem vertebatur, se Roma pro ecclesiasticis causis egressum in utriusque partis praesentia tractasse. Hoc rescriptum, sicut et epistola ad Ansonem, suo ordine sub finem hujus anni in nostra collectione habetur. Porro Capuae obsidionem Lupus Protospata, anonymus Casinensis, et alii auctores commemorant, sed variis annis ob diversam ab iis adhibitam computandi rationem, nisi id librariorum errore evenerit, ut videre est in Peregrinii Castigationibus.



CCCXVII. Anselmus sedem dimittere non permittitur.
[Col. 0237A]

Eadmerus autem scribit Anselmum statim post solutam Capuae obsidionem simul cum Urbano Aversam petiisse, ubi pontifex in ipsa urbe, Anselmus vero in vicino Sancti Laurentii monasterio ordinis nostri hospitatus est. Cum vero ibi quadam die Anselmus a pontifice postularet ut sibi, dimisso episcopatu, privato liceret in monasterio degere, non solum non assensit Urbanus, sed etiam ei acrioribus verbis reprehenso in virtute obedientiae praecepit ut ne unquam commissi gregis curam abjiceret. Verba ipsa pontificis huc referre juvat. »Audit, inquit ille auctor, papa quod ille postulat, et illico miratus exclamat: O episcopum! o pastorem! [Col. 0237B] nondum caedes, nondum vulnera perpessus es, et tam Dominici curam ovilis subterfugere quaeris. Christus in cura ovium suarum probat Petri amorem erga se; et Anselmus, Anselmus, inquam, ille sanctus, ille talis ac tantus vir, solummodo quiescere volens, oves Christi et ante pugnam luporum morsibus dilaniandas non veretur exponere. Ah! quid dicam! quo amore sperat Domino copulari, qui hoc fugit quo ipse Dominus se teste probatur amari! Absint haec a te, absint a tua religione, dilectissime frater Anselme, potius ne me in istis ulterius inquietes. Scias quod non solum non concedo tibi facere quod petis; imo ex parte Dei omnipotentis, vice beatissimi Petri apostolorum principis, tibi per sanctam obedientiam praecipio, quatenus curam [Col. 0237C] Anglici regni tibi commendatam, quandiu retinere, ut hactenus, poteris, non abjicias. Quod si propter tyrannidem principis, qui nunc ibi dominatur, in terram illam redire non permitteris, jure tamen Christianitatis, semper illius archiepiscopus esto, potestatem ligandi atque absolvendi super eam dum vixeris obtinens, et insignibus pontificalibus more summi pontificis utens ubicunque fueris.« Ad haec Anselmus obedientiam pollicitus, respondit se nec caedes fugere, nec vulnera, imo neque ipsam mortem; at se ideo voluisse renuntiare suae sedi, quod sibi impossibile visum esset integram beato Petro obedientiam exhibere simul cum fide, quam regi terreno debitam esse Angli contendebant. Cui [Col. 0237D] pontifex: »Ratione, inquit, duceris; ego quoque, ne de his atque aliis tibi non jure illatis videar non curare, eaque gladio sancti Petri nolle vindicare, moneo, quatenus concilio quod apud Barum ante corpus beati Nicolai Kalendis Octobris celebrare constitui, praesentiam tuam exhibeas, ut quod de ipso rege Anglico, suisque ac sui similibus, qui contra libertatem Ecclesiae Dei se erexerunt, mediante aequitatis censura me facturum disposui, auditu visuque percipias.« His auditis, vir Dei, ut prosequitur Eadmerus, Sclaviam reversus est, ibi usque ad Barense concilium commoraturus. Quanti vero obedientiam fecerit vir sanctus, ex Willelmo Malmesburiensi accipiendum est; qui libro I De gestis pontificum narrat eum ab Urbano impetrasse ut [Col. 0238A] sibi aliquem praeficeret, cujus jussis obedire teneretur, praepositoque ei Eadmero obtemperasse, ut absque ejus venia vix ausus esset latus invertere.



CCCXVIII. Urbani cum Rogerio congressus.

Interim capta Capua, cum pontifex accepisset utrumque Rogerium Salernum divertisse, huc eos adire constituit, antequam Rogerius comes in Siciliam rediret. Urbano advenienti cum archiepiscopis et caetero comitatu. obviam itum est cum solemni processione. Ibique dies aliquot exegit frequenti colloquio comitis Rogerii: nam amicissimi erant recreatus, uti habet Gaufredus Malaterra, lib. IV. Ea occasione, ut idem auctor scribit, cum Urbanus advertisset Rogerio displicere, quod Robertus Trainensis episcopus eo inconsulto legatus apostolicus in [Col. 0238B] Sicilia institutus fuisset, mutata rerum dispositione, hanc dignitatem ipsi Rogerio ob praeclara ejus in Ecclesiam merita haereditaliter attribuit, pollicitus se neminem unquam legatum alium in Siciliam illo invito missurum, dum ipse comes advixerit, vel aliquis haeredum suorum zeli paterni ecclesiastici exsecutor, superstes fuerit. Hinc famosa illa constitutio apostolica ea de re emanavit, data hoc anno III Nonas Julii, quae post Gauffredum a diversis auctoribus edita ad mss. etiam codices collata proferetur, sed etsi sincerae sint caeterae ejus chronologicae notae, adulterata tamen in ea est indictio. Porro multa hujus constitutionis occasione hinc et inde scripta sunt, quae ad nos nihil attinet fusius indagari. Ea, si lubet, videsis apud Baronium tomo XI; Rocchum [Col. 0238C] Pyrrhum tomo II Siciliae sacrae, pag. 452 et seqq., ac alios auctores. An vero haec legatio sese etiam in Calabriam, ubi tunc Sasso Cassanensis episcopus legatione apostolica fungebatur, extenderit, incertum est, quod innuere videtur Gaufredus.



CCCXIX. Primatus Ecclesiae Salerni datus.

Paulo post id tempus, die scilicet 20 Julii sequentis, pontifex ad alterius Rogerii, nempe ducis Apuliae, et Alfani archiepiscopi preces, insigne privilegium Salernitanae Ecclesiae concessit, collato ei primatu in duas metropoles Compsanam et Acheruntinam, quae olim ipsi jure metropolitico subjectae fuerant. Data est bulla die XIII Kalendas Augusti, anno 1099, ut praeferunt ejus exemplaria, sed qui a mense Martio anni praecedentis inchoandus est, ut [Col. 0238D] ad praesentem annum revocari possit. At indictio IV quae ibi apponitur excusari nequit, nisi error in Amanuenses rejiciatur. Locus hic esset de altero Urbani rescripto agendi, quo in gratiam ejusdem Ecclesiae privilegia Cavensis monasterii revocantur, si datum Romae non diceretur, et indictio VII quam praefert, huic anno convenire posset. De eo inferius.



CCCXX. Rescriptum pro sancto Brunone.

At sincerum omnino et penitus indubium est illud, quod mense Septembri hujus anni Urbanus sancto Brunoni Carthusianorum parenti, qui tunc in Squillacensi eremo morabatur, concessit, ad ei confirmanda et asserenda omnia bona quae a Rogerio [Col. 0239A] comite et Joanne Squillacensi episcopo ipsius monasterio collata fuerant. Illud datum est Salerni, hoc anno, mense Septembri, indictione VI, unde conjicimus Urbanum ea in urbe usque ad Barense concilium permansisse.



CCCXXI. Crucesignati Antochiam capiunt.

Cum autem haec in Italia gererentur, crucesignati post varia praelia, et multas passim urbes hoc et precedenti anno expugnatas, Antiochiam mense Junio hujus anni occuparunt. Verum paulo post Barbari ex variis provinciis, hujus tantae suorum cladis fama exciti, simul convenientes quasi pro communi salute dimicaturi Christianos in ea urbe adeo arte circumdederunt, ut jam nulla evadendi spes eis affulgeret. At humano deficiente supernum adfuit [Col. 0239B] auxilium, cum inventa, haud absque miraculi opinione, sacra lancea qua latus Christi Domini perforatum fuisse credebatur, adeo excitati sunt nostrorum animi ut, praelato hoc quasi certo victoriae signo, milites in barbarorum exercitus effusi, eos ingenti clade affectos omnino fugaverint ac prostraverint. Haec omnia, praeter auctores historiae sacrarum expeditionum, referunt ipsi Christianorum duces et principes in epistola ad Urbanum eo tempore scripta, in qua post hujus victoriae narrationem, ei mortem annuntiant Adhemari Aniciensis episcopi, qui sedis apostolicae legatus et dux expeditionis institutus, post superatos multos labores, jam pacatis omnino rebus, Antiochiae ipsis Kalendis Augusti e vivis excesserat; tum pontificem rogant ut ille [Col. 0239C] ipse, qui sacrae expeditioni auctor et promulgator praecipuus fuerat, in Orientem veniat eorum dux et princeps futurus, ut post adeptam Romae Petri cathedram, in qua jam ab aliquot annis sedebat, simili quoque honore in altera ejusdem apostoli cathedra Antiochiae frueretur. Haec epistola scripta fuit 11 die intrante Septembrio, indictione IV, ut indicat editio Baluziana libro I Miscell. pag. 419, ubi integrior habetur quam apud Fulcherium in libro de gestis Dei per Francos. Ipsam autem integram referre visum non est operae pretium, cum apud illos auctores facile haberi possit; quare sufficiat hic titulum ejus exhibere: »Domino sancto ac venerabili papae Urbano, Buamundus, et Raymundus [Col. 0239D] sancti Aegidii comes, Godefridus dux Lothariensis et Rotbertus comes Northmanniae, et Rotbertus Flandrensium comes, et Eustachius comes Boloniae, salutem et fidelia servitia, et ut filii suo patri spirituali veram in Christo subjectionem. Volumus autem omnes et desideramus vobis notum fieri quam magna Dei misericordia, quamque evidentissimo ipsius Dei adminiculo a nobis capta est Antiochia,« etc. Quid vero his litteris responderit pontifex, nobis est incompertum; at certum est eum nunquam ullum iter in Orientem suscepisse. Nec dubium quin hic revocanda sit Daimberti ad crucesignatos legatio, quam hoc anno commemorat Bertoldus his verbis: »Dominus papa, inquit ille auctor, ad eamdem multitudinem suam legationem direxit, [Col. 0240A] videlicet venerabilem Theobertum Pisanae Ecclesiae archiepiscopum, qui et illis in omnibus apostolica vice adesset, et ecclesias in locis unde pagani expulsi sunt instauraret.« Is postea captis Jerosolymis, Arnulfo locum cedente, ejus urbis patriarcha proclamatus est, ut passim alii auctores observarunt. Januenses eo tempore sancti Joannis Baptistae reliquias e Myra Liciae urbe domum retulisse memorantur, quas etiam nunc habent in ecclesia metropolitana. Has Christianorum victorias, solus inter Christianos principes Constantinopolitanus imperator perturbabat, adeo ut, inquit Bertoldus, etiam urbes quae ab occidentalibus captae fuerant incendio devastare et paganis reddere non dubitaverit; et iter Jerosolymitanum per suam potestatem omnibus peregrinis, [Col. 0240B] quantum potuit, omnino prohibuerit.



CCCXXII. Schismaticorum Romae conventus.

Porro etsi illis temporibus, quibus omnes ubique gentium in Urbani obedientiam uno animo consentire videbantur, res schismaticorum desperatae omnino esse debuissent, haud tamen illi a suis conventibus, absente licet Guiberto, abstinuere, quod ex eorum pseudosynodica epistola universis Deum timentibus, ut ipsi mentiuntur, et salutem Romanae reipublicae diligentibus inscripta patet, quam ex Bennone in Vita Hildebrandi Baronius ad hunc annum et Labbeus in Appendice tomi X Conciliorum retulerunt. Ex hac vero discimus quinam tunc Romae fuerint praecipui factionis Guibertinae fautores, quorum nomina et dignitates hoc ordine in ea [Col. 0240C] recensentur. Adalbertus episcopus sanctae Rufinae Silvae Candidae, Joannes episcopus Ostiensis, Hugo episcopus Praenestinus, Albertus episcopus Nepesinus, Benno cardinalis presbyter urbis Romae, Octavianus presbyter cardinalis designatus, Paulus primicerius Romanae Ecclesiae, Nicolaus electus abbas Sancti Silvestri urbis Romae, N. abbas Sancti Pancratii urbis Romae, et clerus, et clarissimi principes Theobaldus Chinebii, et Udalricus de Sancto Eustachio et populus Romanus. »Illi ter se convenisse in diversis urbis Romae ecclesiis aiunt, ad destruendas haereres ab Hildebrando, sic etiam tunc Gregorium VII appellabant, adinventas; primo quidem Nonis Augusti apud Sanctum Blasium, tum VIII Idus apud Sanctum [Col. 0240D] Celsum et postridie apud Sanctam Mariam, quae dicitur Rotunda (tres itaque has ecclesias Romae adhuc possidebant), ibique illas haereses condemnasse. Tum pollicentur securitatem cuilibet occurrere volenti ad proxime futuram synodum, quam circa Kalendas Novembres celebrare disponunt.« Data est haec epistola Romae contra schismaticos, ut vocant, in sacro conventu, anno ab Incarnatione Domini 1098, indictione sexta, VII Idus Augusti. At cum nullos e Catholicis ad suum ipsorum conventum adventuros esse certo praeviderent, »testes advocarunt coelum et terram, se nequaquam eorum perversitati (sic de Catholicis loquebantur) consentire, quod ut re etiam probarent, statim eorumdem Catholicorum libros, quos prae manibus habebant, in [Col. 0241A] ignem projecere, quod variis conciliorum convocationibus per annos sexdecim factis et iteratis, illi nunquam ipsorum monitis aures praebere voluissent.« Haec de schismaticis, qui cum Bennone pseudocardinali pontificem nostrum Turbanum appellare amabant, ob id, quod Gregorii vestigiis inhaerens, turbas, ut ipsi calumniabantur, continuaret. Sed talium hominum convicia, tot sunt veri pontificis elogia. Et certe Urbanum pacis amantem, et omnium hominum, qui tunc, ut de Moyse loquitur Scriptura, in terra morabantur, mitissimum fuisse, etiam ipsi schismatici fateri vel inviti cogebantur. Quaenam vero haeresis illa erat, quam schismatici Gregorio VII impingebant, discimus ex eodem Bennone in Gregorii Vita, ubi sic habet: »Gloriosus Hildebrandus [Col. 0241B] et pedisequus ejus Turbanus nova potestate solventes decreta Chalcedonensis concilii, non solum verbis, sed et scriptis publicis consenserunt extra ecclesiam communicare et baptizare, quam caeci essent, quam haeretici propriis scriptis deprehensi, etc.; uterque in haeresim Liberii incidit, qui postquam publice communicavit excommunicatis, duas Ecclesias faciens unitatem scidit,« etc. Sic ipsi schismatici auctores catholicos et unitatis amatores schismaticos appellare haud dubitabant.



CCCXXIII. Concilium Barense hoc anno celebratum.

Catholici vero die condicta Kalendarum Octobrium, seu, ut habet anonymus Barensis, die tertia ejusdem mensis, apud Barium celebrem Apuliae urbem ad concilium ab Urbano indictum convenere. [Col. 0241C] Haec synodus potissimum ad id coacta videtur, ut Graecos inter et Latinos de fide conveniret, ut ne scilicet sacris expeditionibus noceret in credendo diversitas. Hanc synodum anno praecedenti Baronius et ejus sequaces, imo et Labbeus tomo X Conciliorum, consignaverunt: at merito alii refragantur, Lupum Protospatam et anonymum Barensem aequales et domesticos auctores secuti, qui eam initio Octobris anni 1099, quem scilicet suo more a Septembri praecedenti, anno 1098 inchoant, celebratam fuisse testantur: alium habemus ejusdem rei testem omni exceptione majorem, Eadmerum, qui eidem concilio interfuit. Is nempe, ut jam diximus, refert libro II Novorum, Anselmum mense Octobri anni 1097 licentiam a Willelmo rege Anglorum extorsisse [Col. 0241D] Romam adeundi, et post haec rerum a beato antistite gestarum seriem particulatim prosequitur ad Barense concilium, quod anno subsequenti, proindeque 1098, convocatum fuisse narrat. Deinde Urbanus, ut idem auctor habet, post illam synodum reversus Romam Willelmo regi inducias concessisse dicitur ad festum sancti Michaelis anni subsequentis, quem quidem terminum nec rex, nec ipse pontifex attigerunt. At si illae induciae statim post Barense concilium anno 1097 indultae fuissent, ad earum finem uterque pertigissent et Willelmus et Urbanus. Certum quippe est utrumque ad annum 1099 pervenisse. Ex his, quae quidem omnino certa sunt, colligere etiam licet, synodum Romanam, quae a nonnullis anno [Col. 0242A] 1098 consignatur, aliam ab ea non esse quae anno subsequenti, ut auctores aequales referunt, celebrata est; quam Baronius et Labbeus ex male locata synodo Barensi uno anno tempus praevertentes ad annum 1098 cum ejus canonibus incaute retulerunt.



CCCXXIV. Barensis synodi acta.

Porro licet praecipuam eorum quae in Barensi synodo gesta sunt notitiam Anglicanis historicis debeamus, qui de ea occasione sancti Anselmi scripserunt, haud tamen, ut jam observatum est, aliis auctoribus, et quidem gravibus, loco et aetate proximis, ignota fuit. Certe multos cleri et nobilium proceres ad eam convenisse scribit anonymus Barensis his verbis: Anno 1099, quem sicut et indictionem a Septembri [Col. 0242B] praecedentis anni, ut mox dicebamus, inchoat, indictione VII, tertia die intrante mense Octobri, venit papa Urbanus cum pluribus archiepiscopis et episcopis et abbatibus, et comitibus, et intraverunt in Barri, et suscepti sunt cum magna reverentia, et praeparavit domino Helia, sextum pro recto casu adhibet, ut ex Malmesburiensi infra patebit, nostro archiepiscopo, mirificam sedem intus in ecclesia beatissimi Nicolai confessoris Christi, et fecit ibi synodum per unam hebdomadam. Post completis diebus octo perrexit in pace, et in mense Julii obiit ipse Urbanus. Huic synodo quam universam Urbanus ipse in rescripto de Cinglensi cella, plenariam appellat, centum et octoginta episcopos interfuisse asserit Lupus Protospata, sed quinam illi fuerint nemo litteris prodidit. At quo loco, quove [Col. 0242C] habitu in concilio sederit pontifex ex Wilelmo Malmesburiensi discimus. Ergo, inquit, ventum est ad concilium. Apostolicus ante corpus sancti Nicolai, constratus tapetibus et palliis, ipse casula cum pallio amictus tribunal ascendit; caeteri cum cappis sedebant. Paulo inferius observat archidiaconum Romanum ante papam sedisse, ut moris est. In concilio Remensi anno 1094 Leo papa sacerdotalibus quasi ad celebrandam missam infulis redimitus processit ad concilium cum cruce et Evangelii libro antecedentibus cum sacri ordinis ministris, etc. In ista juxta Urbanum Anselmus Cantuariae archiepiscopus honoris causa, sive etiam ut facilius adversus Graecos disputans auscultaretur, sedere jussus est: cum antea, ut scribit idem auctor, ingruente tumultu, oblitus fuisset pontifex [Col. 0242D] locum ei specialem et honorificum designare. Idem habet Eadmerus de Casula et pontificum cappis; sed ait Anselmum primum ordine suo inter caeteros antistites sedisse, dum incalescente disputatione dictum ei esset ut propius accederet. Dum, inquit ille auctor, in ipso concilio plurima de fide catholica summus pontifex facunda ratione, rationabilique facundia disseruisset, mota quaestio est a Graecis de processione Spiritus sancti, quam pontifex multis argumentis, et quidem ut plurimum ex Anselmi epistola, quam illi olim de Incarnatione Verbi inscripserat, petitis approbare nisus est. Idem refert Joannes Sarisberiensis in ejusdem Anselmi Vita. Verum, inquit Eadmerus, cum res longius procedederet, [Col. 0243A] adhucque Anselmus in ordine caeterorum inter primos concilii Patres pro suae sedis dignitate consederet, clamavit pontifex: Pater et magister Anselme, Anglorum archiepiscope, ubi es? Qui statim adnitentibus, qui ei proximi erant, episcopis ad apostolici consessum, ut habet Willelmus, levatus, juxta archidiaconum sedere jussus est. Hunc pontifex, referente Eadmero qui praesens erat, sic tunc est affatus: »Quid, quaeso, facis; cur in aliorum silentio degis? Veni, veni, obsecro; ascende usque ad nos et adjuva nos, pugnans pro matre tua et nostra, cui suam integritatem vides Graecos istos conari adimere, et nos in idipsum nefas, si facultas eis tribuitur, praecipitare. Succurre igitur quasi vere pro hoc a Deo missus huc.« Quod sequenti die egregie praestitit [Col. 0243B] Anselmus, regente, ut scribit idem auctor, cor et linguam ejus Spiritu sancto; atque eam quaestionem ita tractavit, disseruit et absolvit, ut in ipso conventu nemo existeret qui non sibi inde satisfactum consentiret. Cum vero dicendi finem fecisset sanctus antistes, in eum pontifex intendens ait. »Benedictus sit cor et sensus tuus, et os et sermo oris tui sit benedictus.« Caeterum haec ipsa argumenta quae ibi coram Patribus prosecutus fuerat vir sanctus, postea rogantibus amicis, et potissimum Hildeberto tum Cenomannorum episcopo, ut patet ex illius epist. 22, et Guillelmus Gemetici monachus refert libro VI, cap. 9, enucleatius tractavit in libro De processione Spiritus sancti, quod ab eo praestitum est, ut doctrina catholica per totum orbem Christianum [Col. 0243C] pervaderet. Et quidem cum postea a Waleramno episcopo Neuburgensi de illis quaestionibus fuisset interrogatus, hunc ad illos tractatus remisit pontifex. Qua occasione res admiratione digna contigit, quod scilicet hunc episcopum nequidem more solito salutari voluerit Anselmus, ob id solum quod adhuc eum crederet Henriciano schismati addictum, ut ipsemet testatur. Videsis ejus epistolas seu responsiones ad istius Waleramni quaestiones et querelas; nos vero quae in synodo gesta sunt interim prosequamur.

Ventum est itaque ad causam Anselmi cum Willelmo Anglorum rege, quam cum pontifex coram sacro conventu ac illatas beato viro injurias palam exposuisset, clamatum est ab omnibus Willelmum [Col. 0243D] regem beati Petri gladio feriendum esse; sed id ne fieret solus Anselmus obstitit. Audiens enim haec vir sanctus, uti Eadmerus narrat, et consentiunt caeteri Angliae scriptores, illico surrexit, et flexis genibus coram papa praefatum regem jam tunc excommunicare parato, vix obtinuit ne in regem faceret quod communis omnium sententia promulgavit.

Ex Urbani epistola ad Ansonem Beneventanum dominum data, discimus monachos Casinenses ad idem concilium venisse, ut monasterium Sanctae Sophiae Beneventanum sibi assererent. Sed cum ejus loci abbas concilio se subtraxisset, lis indecisa remansit. Parem exitum ibi habuit altera Casinensium controversia adversus Cinglensem abbatissam, [Col. 0244A] ea nempe non comparente, causae judicium ad aliud tempus dilatum est, ut ipse pontifex testatur in inscripto ad Casinenses, quod inferius memorabimus.



CCCXXV. Privilegium Ecclesiae Agrigentinae.

Die VI Idus Octobris Barii adhuc versabatur pontifex, cum dioecesis Agrigentinae limites, prout a Rogerio comite constituti fuerant, confirmavit dato diplomate, in quo Roberti ducis et comitis Rogerii ejus fratris optima in Ecclesiam merita multis laudibus, et quidem jure, prosequitur. Hanc bullam habes apud Rocchum Pyrrhum, sed nonnihil emendendam in notis chronologicis. Non enim indictio VIII, quae ibi notatur, huic anno convenit; sed ad summum septima a mense Septembri aut ab [Col. 0244B] Octobris initio. At hic error ex Amanuensium culpa forte contigit; qui cum advertissent hoc privilegium finem anni 1099 praeferre, indictionem anno vulgari aptare voluerint. At, exeunte illo anno, jam e vivis abierat Urbanus. Quare dicendum est in ea bulla pontificem adhibuisse Barensis regionis, in qua tunc versabatur, computandi modum, quo, ut jam diximus, annus, sicut et indictio, ab Octobri anni vulgaris praecedentis incipiebat. Alii fortasse dicent in eo diplomate annum ab Incarnatione, id est a mense Martio anni praecedentis, ut alias passim factum est, inchoari, sed perinde est, cum utroque modo constet annum 1099 hic pro vulgari 1098 recte assignari.



CCCXXVI. Concilium Burdigalae.

[Col. 0244C] In Galliis eodem mense, III scilicet Nonas Octobris, Amatus apostolicae sedis in Aquitania legatus concilium habuit Burdigalae, cujus urbis tunc erat archiepiscopus; ad quod convenisse cum eo dicuntur Rolandus Dolensis, Petrus Aginnensis, et alii diversarum provinciarum episcopi. Sed quid in eo statutum, quave occasione convocatum fuerit, plane incompertum est. Nec plura habet ipse Labbeus tomo X Conciliorum.



CCCXXVII. Urbanus Benevento transit.

Urbanus vero post synodum Barensem Romam rediens Benevento transivit, ubi Cinglensis monasterii cum Casinensibus, qui illud sibi subjicere volebant, litem dirimere constituerat, scriptis eo animo ad abbatissam ejus monasterii litteris, ut [Col. 0244D] causam suam actura comparere coram eo ultra non differret. Sed tamen etiam tunc res infecta remansit, ut ipse pontifex fusius exponit in diplomate jam laudato, quod suo loco referetur. Ibidem in monasterio Sanctae Sophiae, ubi forte hospitium habebat, causam ejusdem loci abbatis, qui Casinensi abbati obedire detrectabat, examinavit, sed non absolvit. Etenim paulo post die nempe III Nonas Novembris sequentis cum Ceperani esset, scripsit ad Ansonem Beneventi dominum ut, auditis partibus, litem hanc dijudicaret, aut si forte monachi Sanctae Sophiae coram eo, utpote homine saeculari, ea de re respondere noluerint, diem eis dicat, quo Romam convenirent a seipso sententiam [Col. 0245A] accepturi. Hoc est Urbani rescriptum jam passim laudatum, quod die 3 Novembris, et quidem hoc anno consignandum esse, ex mentione Barensis consilii nuper celebrati, certo colligitur.



CCCXXVIII. Romae scribit pro Vindocinensibus.

Reversus Romam Urbanus, sub finem Novembris privilegia Vindocinensis monasterii confirmavit variis diplomatibus, quae omnia uno eodemque die data dicuntur; unde conjicimus Gofridum ejusdem loci abbatem, qui magna apud Urbanum auctoritate pollebat, tunc temporis Romae versatum fuisse in suo Sanctae Priscae titulo, ubi Vindocinenses monachi habitabant; qui haec omnia privilegia facile a pontifice impetrare potuerit; non uno quidem comprehensa diplomate, quod ad varia negotia pertinerent, [Col. 0245B] et potius veterum confirmationes quae jam in diversis rescriptis habebantur, quam novorum privilegiorum concessiones essent. Unde complura ejusdem ferme tenoris, et quidem una et eadem die, ut diximus, data occurrunt. Quatuor ejusmodi ex Vindocini archivis eruimus; quintum ipse Goffridus suppeditat in epistola 27 libri II: quae omnia in pontificiarum epistolarum collectione referentur.



CCCXXIX. Romae Goffridus loquitur de episcopo Andegavensi.

Ad hoc etiam, ni fallor, Romanum Goffridi iter revocandum est, quod ille de seipso refert lib. I epist. 28 ad Hugonem Lugdunensem, ubi fatetur se a papa de Gaufredo Andegavorum episcopo interrogatum, quaedam de illo antistite ipsi dixisse, [Col. 0245C] quae pontificem celare non poterant. Et quidem ea non levis momenti fuisse, ex hoc colligimus, quod paulo post idem Gaufredus monente Urbano episcopatu cesserit factus monachus Cluniacensis, uti ex Chronico S. Albini observarunt Sirmondus in notis ad epist. 1 lib. III ejusdem Goffridi, et Juretus in epistolas Ivonis Carnotensis.

Idem Goffridus tunc temporis defensionem suscepit Ivonis Carnoteni episcopi, quem nonnulli apud Urbanum papam insimulaverant. Huc enim revocari debere non dubito ea quae ipse Goffridus scripsit de illa accusatione libro II, epist. 18, quidquid dicat Sirmondus, qui hanc epistolam ad Paschalis II tempus pertinere in suis notis contendit. Certe si haec [Col. 0245D] Goffridi epistola simul conferatur cum epistola 67 Ivonis ad Urbanum ipsum initio anni sequentis scripta, nemo non advertet, ut quidem mihi persuasum est, utramque ad unum et idem negotium pertinere. Goffridus nempe in sua scribit se papam Romae invenisse, qui eam urbem tunc et Romanam Ecclesiam cum magna pace possidebat et magna tranquillitate. Et hic quidem tunc erat rerum status Romae sub Urbano, ut ipse Bertoldus et alii diserte tradunt, sed adversus Ivonem male affectum occasione haud dubium primatus Lugdunensis, ut ex iis quae in cadem epistola sequuntur facile colligi potest. Ivo autem in epistola laudata ait pariter se accepisse pontificem adversus se commotum fuisse occasione quarumdam litterarum (quas etiam Goffridus commemorat) [Col. 0246A] de primatu Lugdunensi, quae omnia sibi omnino invicem cohaerent. Jam vero cum haec Ivonis epistola octavo ejus episcopatus anno inchoante, ut ipsemet testatur, paulo post festum Natalis Christi scripta fuerit, necessario ad anni 1099 initia, ut alias diximus, debet revocari, ac proinde etiam ipsa Goffridi epistola.



CCCXXX. Philippus rex iterum interdictus.

Caeterum ex eadem Ivonis epistola colligimus Philippum regem Franciae post suam reconciliationem haud diu in poenitentia perseverasse, siquidem iterum hoc anno ob revocatam Bertradam a legato apostolico sacris interdictus est. Qua tamen interdictione posthabita Rodulfus Turonum archiepiscopus ei coronam in Natali Domini imponere veritus [Col. 0246B] non est, ut ex eadem Ivonis epistola et sequenti ad Hugonem Lugdunensem patet. Hinc colligo id quod legitur in quadam charta Sancti Juliani Turonensis, Philippum anno 1091 Rodulfi archiepiscopi manibus Turonis coronam suscepisse, aut esse mendosum, aut, quod verisimilius est, de alia ejusdem regis coronatione debere intelligi. Reges quippe tunc temporis in magnis solemnitatibus ab archiepiscopo Remensi si praesens esset, aut eo absente, a dioecesano metropolitano, aut quovis alio qui, jubente rege, Remensis vices supplebat, solebant coronari. Interdictum autem a legato in regem latum ab Urbano confirmatum fuisse innuit Ivo epist. 84 ad Joannem alterum legatum et cardinalem, paulo post [Col. 0246C] Urbani obitum. At hanc secundi interdicti sententiam ante finem anni 1097 dari non potuisse ex Urbani rescripto ad Manassem Remensem de quo supra 1098 certo colligi potest. Regem vero ei non paruisse discimus cum ex praedicta Ivonis epistola, tum ex iis quae in concilio Pictaviensi postea gesta sunt. Certe frequentes fuisse Philippi regis lapsus et relapsus indicavit Guibertus lib. I De pignoribus, ss., cap. 1, ubi observat Philippum regem curandadarum scopharum circa jugulum privilegium ob incidentes culpas amisisse, quo Ludovicus VI ejus filius, adhibito crucis signo, passim utebatur.



CCCXXXI. Privilegium S. Cucuphatis.

Die prima Decembris hujus anni concessit Urbanus insigne privilegium monasterio Octaviensi Sancti [Col. 0246D] Cucuphatis prope Barcinonem, in quo singulae ejus loci possessiones recensentur.

Post aliquot dies aliud rescriptum quod jam saepe a nobis laudatum est, dedit pontifex, in quo post varias concertationes, quas singulatim recenset, decernit monasterium Cinglense apud Capuam cum sanctimonialibus in eo degentibus Casinensi abbati debere esse subjectum. Scriptum dicitur Romae die 7 Decembris per manum Petri scriniarii; et postridie datum per manus Joannis diaconi cardinalis, qui modus frequenter in subsequentibus diplomatibus occurrit.



CCCXXXII. Rex Angliae inducias obtinet.

Inter haec Anselmus, quem post Barense concilium simul cum Urbano Romam rediisse memorat Eadmerus, [Col. 0247A] causae suae exitum praestolabatur; at nuntius, qui ex parte Willelmi regis tunc in urbem advenit, omnem ejus spem frustravit. Is nempe post multas hinc et inde disceptationes, tandem in festivitate Natalis Domini inducias a pontifice regi impetravit ad festum sancti Michaelis archangeli, sed hunc terminum neuter attigit. Innuit Eadmerus eas a Willelmi regis ministro obtentas fuisse munera iis dispertiendo et pollicendo, quibus ea cordi esse animadverterat, quod ad Urbanum quoque extendere non veretur Willelmus Malmesburiensis, in Romanos pontifices nonnunquam magis quam decet, iniquus. Et quidem qua ratione praefracte aliquas inducias regi Willelmo renuisset dare pontifex, quas nemini homini, quantumvis vili et abjecto, vix negare [Col. 0247B] potuisset; tantumdem enim temporis requirebatur ad evocandos ex Anglia testes, advehendaque documenta, quae necessaria esse videbantur ad causae examen. Certe Urbanus, qui terminum ad causam dicendam in primo cum regis nuntio congressu ad Pascha praefixerat, non poterat inducias illas ad aliquod tempus non protrahere, cum ipse rex per suum nuntium ex ultimis orbis partibus, se etiam post causae examen satisfacturum pollicitus, id enixius peteret: rex, inquam, quicum ut mitius ageretur, postulabant Ecclesiae necessitas, rerum temporumque circumstantiae; rex denique, qui non ita pridem, ad pontificis obedientiam, spretis schismaticis, accesserat. Certe nec tunc, nec post illud tempus Urbanus pravis Willelmi regis voluntatibus [Col. 0247C] connivere unquam visus est, nec in posterum minus quam antea Anselmo favit; imo, ut ipse Eadmerus refert, cum vellet vir sanctus Lugdunum redire, a papa prohibitus est, propter concilium quod tertia hebdomada Paschae Romae se habiturum statuerat.



CCCXXXIII. Honores Anselmo delati.

Quo autem loco habitus quove honore sit donatus in urbe vir sanctus toto eo temporis intervallo, exponit idem auctor tum in ejus Vita, tum in libris Novorum, his verbis: »Morati itaque sumus, inquit ille auctor, ferme per dimidium annum, continue circa papam degentes, et quasi in commune viventes, nec enim duae, sed una videbatur amborum curia esse. Unde et ipse papa frequenter ad Anselmum [Col. 0247D] veniebat laete sese cum eo agendo, et curiam ei faciendo. Dedit quoque illi hospitium, in quo conversabamur. . . . . Ipse Anselmus in conventu nobilium, in processionibus, in stationibus semper et ubique a papa secundus erat, prae cunctis honoratus, cunctis acceptus. Rem subdit in Vita memoratu dignam. Angli illis temporibus Romam venientes pedes Anselmi ad instar pedum Romani pontificis sua oblatione honorare desiderabant.« Nec vero invidiam ea de re aliquam passus est Urbanus, aud id aegre unquam tulit; imo cum rescivisset Anselmum huic Anglorum devotioni acquiescere nunquam voluisse, admiratus in homine humilitatem mundique contemptum, jussit ei sese in se tenere, et nullum bene facere ultra volentem prohibere; sed omnes pro tali [Col. 0248A] causa adventantes patienter admittere. Haec erat utriusque sancti viri humilitas, et in alterutrum charitas.



CCCXXXIV. Anselmi cum pontifice colloquia.

Ad haec Anselmi cum pontifice colloquia, quae Eadmerus laudat, pertinent haud dubium aliquot ejus sancti viri epistolae, in quibus variis dubiis respondet juxta id quod a papa Urbano audierat. Ita epist. 130, lib. III, P. monachum Sancti Martini Sagiensis ab adeunda Jerosolymorum urbe dehortatur, quod tale iter voto stabilitatis et obedientiae, quae apostolico debetur, contrarium esset. Is enim, inquit Anselmus, magna auctoritate praeceperat, ne monachi hanc viam arriperent absque praelati obedientia. Ego, ut subdit, praesens adfui quando istam sententiam [Col. 0248B] apostolicus propugnavit. Apostolicum vero, cujus hic Anselmus nomen reticet, Urbanum fuisse diserte asserit Goffridus Vindocini abbas epist. 21, lib. IV, in qua Odonem abbatem Majoris Monasterii, uti censet Sirmondus, ab eodem peregrinandi desiderio retrahere conatur; »quod Urbanus, qui eundo Jerusalem peregrinari praeceperat laicis, ipsam peregrinationem monachis prohibuisset, quod se ex ipso pontificis ore audivisse testatur.« Alia vice Anselmus ab Urbano postulavit, ut sibi quandoque liceret canonum rigorem paulo temperare, cum id rerum statui in Anglia conducibilius sibi videretur. Quod tum ab eo pontifice, tum etiam a Paschali facile impetravit, ut ex ejusdem Paschalis epistola patet, lib. III, num. 45 inter Anselmianas. Interdum [Col. 0248C] quaestiones etiam de variis ecclesiasticae disciplinae capitibus in his colloquiis familiaribus miscebantur. His accenseri debet, ut quidem videtur, ea quam tractat Anselmus lib. III, epist. 159, de altari quod e suo loco motum fuerat, an deberet iterum consecrari. Eo loci, sicut et Ivo epist. 72 et 80, atque alii ejus aevi canonistae, non modo altare, sed et ipsam ecclesiam ea occasione de novo consecrandam esse censent, quod Lobiis factum fuisse discimus in Gestis ejus loci abbatum tomo VI Spicilegii, pag. 609; at iste ritus modo in desuetudinem abiit. Haec autem quaestio assistentibus quibusdam episcopis, ut Anselmus testatur, coram Urbano agitata fuit, cunctis ea quae sibi recta videbantur libere proferentibus. Unde patet complures in ejusmodi collationibus, [Col. 0248D] et quidem diversi ordinis homines adfuisse. Certe, ut modo videbamus, et Anselmus archiepiscopus, et Goffridus abbas praesentes erant, cum actum fuit in ejusmodi pontificis consessu de monachorum Jerosolimitana peregrinatione. Forte uni ex his colloquiis interfuerat archipresbyter Andegavensis, qui Roberto Arbrissellensi, ut in ejus Vita habetur, proponenti Petronillam viduam ut abbatissa fieret, palam testatus est, ne id remoraretur, se audiisse cum Romae esset ab Urbano II viduam quatuor virorum pro necessitate abbatiae praefici posse.



CCCXXXV. Schismaticorum in Anselmum reverentia.

Tanta vero sanctitatis et doctrinae fama, qua Romae pollebat Anselmus, haud inutilis Ecclesiae [Col. 0249A] fuit, cum multi schismatici ea permoti ad Urbani obedientiam tanti viri exemplo accesserint, frementibus, uti observat Joannes Sarisberiensis in ejus Vita, Henricianis. Mirum est quod ea de re habet Eadmerus. Quid, inquit, referam nonnullos cives Urbis, quorum ingens multitudo propter fidelitatem imperatoris ipsi papae erat infesta, nonnunquam in unum conglobatos, Anselmum a Lateranis ad sanctum Petrum euntem cum suis propter odium papae capere volentes; sed mox viso vultu ejus territos projectis armis terra procumbere, et se illius benedictione deposcere insigniri. Haec in specimen dicta, plura habentur apud Eadmerum et alios auctores Anglicanos, quos consulere licet.



CCCXXXVI. Urbanus Romae synodum indicit.

[Col. 0249B] Urbanus itaque, deficientibus in dies Romae Henricianorum viribus, magis ac magis in adversarios praevalebat, ita ut Natali Domini cum magna pace, inquit Bertoldus, Romae celebrato, Urbem omnino sub suo dominio tunc habuerit. Nam et, ut prosequitur ille auctor, castellum Sancti Angeli cum aliis munitionibus in sua potestate detinuit, omnesque aemulos suos in civitate cum Dei adjutorio satis viriliter aut placavit, aut vi perdomuit. Unde cum e re Christiana censeret esse pontifex generale concilium convocari, synodum suam in tertia hebdomada Romae celebrandam post Pascha, missis litteris usquequaque denuntiavit. Eum vero reliquum tempus usque ad synodi celebrationem in Urbe transegisse ex Eadmero et Bertoldo facile colligitur, licet ea [Col. 0249C] quae tunc ab illo gesta fuerint ignoremus, nisi quod illo intervallo duo privilegia totidem monasteriis concesserit, quae supersunt. Primum est monasterii Anianensis in Occitania, inscriptum Petro ejusdem loci abbati, datum Laterani die 14. Alterum die 19 ejusdem mensis in porticu beati Petri, quo monasterium Sancti Saturnini in dioecesi Urgellensi, cujus Petrus tunc abbas erat, insignibus privilegiis et juribus decoratur. Haec duo privilegia a Petro scriniario scripta, et per manum Joannis diaconi data dicuntur. Aliam Urbani bullam laudant, qua Gellonense Sancti Guillelmi de Deserto monasterium antea Anianae subjectum, ab eo jugo liberatur. Sed eam videre non licuit, nec in alterutrius monasterii archivo habetur.



CCCXXXVII. Concilium Romanum.
[Col. 0249D]

Interea Romam conveniebant ex variis provinciis episcopi ad concilium ab Urbano convocatum, quod magnum concilium Hovedenus, generalem synodum codex Lamberti, Bertoldus, auctor aequalis Vitae Joannis Ternannensis, et alii appellant. Huic 150 episcopos et abbates, innumerabilesque clericos interfuisse scribit idem Bertoldus, ad quam primates, archiepiscopos et episcopos convocatos fuisse legitur in codice Lamberti, quosque ex Italia et Gallia congregatos, in modum coronae, sedisse Eadmerus observat. Anselmo autem Cantuariensi archiepiscopo, cum nullum sibi assignatum locum haberet, sedes jussu pontificis in corona posita est, id est ex opposito [Col. 0250A] papae, qui locus, uti Eadmerus prosequitur, non obscuri honoris in tali conventu solet haberi. Certe in concilio Remensi anno 1099 sedebant Patres in modum coronae dispositi, ita ut Leo IX pontifex sedens verso vultu ad sepulcrum sancti Remigii, haberet ex opposito ante oculos Remensem et Trevirensem archiepiscopos, qui primas sedes occupabant. In veteribus Remensis provinciae monumentis Cameracensis episcopus, ex opposito metropolitani locum habere conspicitur, ut et Dolensis in provincia Turonensi, quae duae Ecclesiae etsi sunt illustres inter alias, neutra tamen suae provinciae post metropolim, protothronus seu primaria sedes est. Nam in Belgica secunda hanc dignitatem Suessionensis, et in Lugdunensi tertia Cenomannensis Ecclesia [Col. 0250B] semper obtinuit, uti ex vetustioribus Galliarum notitiis constat.

Concilium in basilica Sancti Petri celebratum fuisse diserte habet vetus codex ejus canonum, Lamberti Atrebatensis dictus, et quidem hebdomada tertia Paschae, seu post Pascha, ut Bertoldus et Hovedenus habent; et aperte omnino codex Lamberti, in secunda Dominica post Albas, qua misericordia Domini causatur. Is cum subjungit ejusdem synodi decreta pridie Kalendas Maii data fuisse innuit synodum perdurasse tota hac hebdomada. Unde nec Chronicon Malleacense aberravit, ubi legitur hanc synodum VII Kalendas Maii celebratam fuisse; nec codices a Binio, Sirmondo, aut Labbeo laudati, qui diem 7 aut 6, aut etiam II Kalendas Maii praeferant. [Col. 0250C] Certe ipsa Dominica tertiae hebdomadae, quae hoc anno in diem 24 Aprilis, seu VIII Kalendas Maii incidebat, complures antistites Romae simul congregati rescripto pontificio in gratiam Hugonis Lugdunensis pro primatu contra Daimbertum Senonensem decertantis subscripserunt. Ex hoc rescripto, discimus Daimbertum tunc temporis primatum Lugdunensem agnovisse, et comperta habemus aliquot antistitum nomina, qui Romano illi concilio interfuerunt. Ii sunt, praeter Daimbertum Senonensem et aliquot cardinales Ecclesiae Romanae presbyteros, Anselmus Cantuariae, Leodegarius Biturigum et Amatus Burdigalae metropolitani; episcopi vero Gualterius Albanensis, Odo Ostiensis, Guntardus [Col. 0250D] Tundanus, Leutaldus Silvanectensis et Ismeon Diensis, qui etiam ultimus erat Hugonis Lugdunensis legatus. Quamvis autem unicus hic memoretur Remensis provinciae Letaldus episcopus, plures tamen interfuisse huic synodo e sua provincia Manasses metropolitanus testatur in epistola quam infra laudabimus de Morinensi episcopo. Certe id diserte habetur, in codice Lamberti tum ms., tum edito tomo V Miscellaneorum Baluzii, id quo haec verba leguntur: Huic quoque concilio cum caeteris Remensis provinciae episcopis interfuit Lambertus Atrebatensis episcopus. Ibi etiam aderant, uti ex iis quae modo dicemus patebit, Bisancius archiepiscopus Tranensis, Reingerus Luccensis, Humbaldus Antissiodorensis et Gotofredus Magalonensis episcopi, [Col. 0251A] quibus adjungi debet Norgandus Aeduensis, cui a Roma reverso apud Sedelocum, occurrit Hugo jam tunc Flaviniacensis abbas, uti ipse narrat in Chronico. Denique iis etiam annumerandus esse videtur Hugo Gratianopolitanus antistes, qui post reditum Urbani pontificis in Italiam duobus annis in Apulia infirmitate detentus commoratus est, ut ipse testatur in libello De controversia, quam habuit cum Guidone Viennensi occasione Salmoriacensis archidiaconatus.

Haec porro synodus convocata dicitur in codice Lamberti pro errore et haeresibus Graecorum, ad quos ejus decreta etiam spectare subjungit his verbis, apud Baluzium relatis: Qualia autem decreta praedictus papa Urbanus de Latina et Graeca Ecclesia et [Col. 0251B] de ministris altaris, et de ordinatis a Simoniacis, et de beneficiis et officiis ecclesiasticis per pecuniam adeptis ante corpus beati Petri dederit, studiosus lector legendo invenire poterit. Unde mirum est nihil speciale de Graecorum erroribus in vulgatis hujus concilii canonibus occurrere. Id forte evenit, quod horum canonum collectores, cum Latini fuerint, ea tantum quae ad occidentales pertinebant retulerint; quemadmodum id quod occasione sancti Anselmi decretum ibidem fuit. a solis Anglicanis scriptoribus memoratur. Sic etiam Bertoldus et alii passim auctores de hac synodo solummodo habent, Urbanum in ea praedecessorum suorum statuta confirmasse, iterasse anathemata in Guibertum ejusque complices jam saepius lata et confirmata, egisseque de promovenda Jerosolymitana [Col. 0251C] expeditione. Canones vero septemdecim hujus concilii, qui vulgo circumferuntur, jam in prioribus conciliis ut plurimum promulgati fuerant, ut legenti patebit. At nusquam invenire licuit, quod de eadem synodo refert auctor Chronici Malleacensis, in ea scilicet a pontifice decretum fuisse, ut singuli Christiani omni feria sexta servarent jejunium pro peccatis suis, et maxime pro illis quibus non confessi sunt immemores.

Quod ad res Anglicanas spectat, Eadmerus libro II Novorum, et post eum Rogerius Hovedenus, scribunt, »Urbanum in eadem synodo sententiam excommunicationis protulisse in adversarios sanctae Ecclesiae, ac in omnes laicos, qui investituras dabant, [Col. 0251D] aut clericos qui eas accipiebant, aut ejusmodi homines ad officium dati honoris consecrabant. Denique in eos, qui pro ecclesiasticis honoribus laicorum homines fiunt, quod exsecrabile videatur, inquit pontifex, sacerdotum manus, quae in tantam eminentiam excreverunt, ut, quod nulli angelorum concessum est, Deum cuncta creantem suo ministerio creent, et eumdem ipsum pro redemptione et salute totius mundi summi Dei Patris obtutibus offerant; in hanc ignominiam detrudi, ut ancillae fiant earum manuum, quae die ac nocte obscenis contagiis inquinantur,« etc. Hac prolata sententia acclamatum est ab omnibus: Fiat, fiat, et in his consummatum est concilium. Haec omnia se in concilio a venerabilis memoriae domino papa Urbano audivisse testatur [Col. 0252A] ipse Anselmus lib. III, epist. 73 ad Paschalem II. Et quidem Boso postea Becci abbas, amicus et discipulus sancti Anselmi, nunquam adduci potuit ut hominium regi Henrico, qui Northmanniae etiam dux erat, praestaret, quod id se nunquam facturum pollicitus papa fuerat ut in ejus Vita legitur. Neque hic omittendum est quod Reingerus Luccensis episcopus in eadem synodo fecisse ab Eadmero dicitur. Hic quippe a pontifice propter sonoram, qua pollebat, vocem designatus ad legenda publice quae in synodo statuta fuerant, cum id exsequeretur, repente interrupta decretorum serie, mutato vultu ac vocis et totius corporis habitu, terram pede suo verberans multa interseruit in Anselmi honorem, et de his quae ille a rege Anglorum passus fuerat, graviter [Col. 0252B] conquestus, quod post tantam in urbe moram non ei fuisset satisfactum. Sed, monente papa, lectionem canonum persecutus, quae decreta ea de re fuerant, ut mox dicebamus, tandem cum caeteris approbavit.

Interea pontifex haud negligebat eorum causas, qui ad ipsum recurrebant, quibus vel ipse solus providebat; aut certe eas referebat ad synodum, si tanti essent, ut id operae pretium esset. Et quidem durante concilio, nempe die 26 Aprilis ad petitionem Andreae abbatis monasterium Casalis Benedicti, quod ille apud Bituriges juxta Vallumbrosanorum instituta sub regula sancti Benedicti construxerat, bona ac possessiones confirmavit, data bulla. Aliud [Col. 0252C] privilegium die sequenti ad petitionem Amati Burdigalensis archiepiscopi, et Fulconis abbatis, qui forte cum eo antistite Romam ad concilium venerat, concessit monasterio Sanctae Crucis Burdigalensis.

At negotia majoris momenti in concilio tractabantur. Ex iis fuit canonizatio sancti Nicolai Peregrini: tales enim causas juxta illius aevi disciplinam plenariae synodi communi assensu firmari debere ipse Urbanus jam antea ad Benedictum Namnetensem, ut suo loco diximus, statuerat. Atque adeo Bisancius Tranensis archiepiscopus, qui Nicolai canonizationem prosequebatur, miracula ab eo patrata, praecipiente Urbano, coram universo concilio recitavit; quibus lectis pontifex ei facultatem concessit ut quidquid hac in re melius videretur, [Col. 0252D] ad Dei gloriam institueret, datis ea de re litteris ad clerum, nobiles et plebem Tranensis civitatis, et quidem ad hunc annum, ad quem pertinere, etiam absque ullis chronicis notis, quivis facile ex dictis intelligit.

Compressum etiam hac in synodo fuit Tarvennensis Ecclesiae schisma, confirmato in ejus urbis antistite Joanne, quem dioecesani abbates, rejectis aliis, delegerant, postquam Gerardus qui, uti diximus, in Nemausensi concilio a suis muniis suspensus fuerat, in monasterium Montis Sancti Eligii secessisset. Hujus rei praecipuus auctor fuit Lambertus abbas Sithiensis, sancti Anselmi amicus, qui ea de re, ut Malbrancus refert, orationem coram synodi Patribus habuit. Litteras de hoc negotio [Col. 0253A] scripsit pontifex ad Manassem Remensem archiepiscopum, tum ad Tarvennenses, ac etiam ad ipsum Joannem, cui prohibet ne electioni suae contraire audeat; sed hae solum ultimae supersunt, quas ex ejusdem Joannis Vita, olim praeferentur. Loco autem earum quae ad Manassem scriptae erant, dabimus in Appendice ejusdem archiepiscopi epistolam ad ipsos Tarvennenses, qua eos ad Joannem juxta pontificis et concilii mandata suscipiendum adhortatur, quibus reipsa eos paruisse ex ipsorummet litteris ad Lambertum Atrebatensem, a Baluzio tomo V Miscellan. relatis patet. Ibi enim se papae litteras accepisse aiunt super confirmatione electionis domni Joannis archidiaconi Atrebatensis; quibus se corde et animo obtemperaturos profitentur. Et quidem paulo post, [Col. 0253B] videlicet II nonas Junii hujus anni, Joannes presbyter ordinatus est; tum mense sequenti XVI Kalendas Augusti, Remis a Manasse metropolitano consecratus episcopus, tandem Tarvennae summa cleri, procerum et populi exsultatione susceptus, IX Kal. ejusdem mensis cathedrae pontificali inthronizatus est, ut refert Joannes ejus Vitae auctor aequalis apud Rollandum die 27 Januarii, quo ejus memoria in aliquot Martyrologiis celebratur.

Porro Lambertus abbas, qui pro electione Joannis in synodo perorasse dicitur, Cluniacensium fama illectus, eos in suum Sancti Bertini monasterium, in quo disciplina regularis intepuerat, inducere jampridem meditabatur; opportuna hujus itineris Romani usus occasione, id impetravit ab Urbano, [Col. 0253C] interveniente Clementia comitissa, cujus ad eumdem pontificem litteras ea de re deferebat. Et quidem absque ulla mora litteras ad Hugonem Cluniaci abbatem scripsit pontifex, cumque monuit ut Sancti Bertini Sithiense monasterium sub sua cura reciperet, quod Robertus Flandrensium comes an. 1106 ex peregrinatione Jerosolymitana reversus, Atrebati confirmavit, ut ex ejus charta patet, relata in Bibliotheca Cluniac., col. 538. Quin et ipse Lambertus, post pauca relicto monasterii sui regimine, Cluniacum secessit, ac nova professione sese regulae strictius astrinxit, unde postmodum ad suam abbatiam remissus, ejus curam usque ad vitae finem egit. Caeterum monachi Bertiniani, imo et ipse Lambertus haud diu Cluniacensis abbatis post beati Hugonis mortem jugum ferre valuerunt, uti fuse narrant Iperius in Chronico ejusdem loci, et Malbrancus lib. IX De Morinis. Exstant ea de re Honorii papae II litterae in gratiam Petri Cluniacensis, ad abbatem Sancti Bertini, qui ei obedire detrectabat, sed haec fusius prosequi non vacat.

Eamdem fere fortunam, sed ob diversas causas, expertum est in hac synodo monasterium Sancti Germani prope Antissiodorum, cujus abbas in Nemausensi concilio exauctoratus fuerat. Cum enim perdiu, sed semper frustra, tentata fuisset ejus abbatis restitutio, locusque adeo insignis absque capite in pejus omnino abiret, visum est concilii Patribus post triennium, uti ex Gestis ejus loci [Col. 0254A] abbatum colligitur, illius curam Hugoni abbati Cluniacensi ad Stephani comitis ejusque uxoris preces, committere. Exstant ea de re Urbani litterae, quibus pontifex id exsecutioni mandari praecipit, ita tamen ut ille locus proprio abbate non careat. Quantum vero laborandum fuerit ut haec abbatia a Cluniacensium jugo eximeretur, ex Guidone discendum est in Gestis abbatum Sancti Germani tomo I Bibliothecae Labbeanae.

Disceptatum est postea coram ejusdem synodi Patribus de coemeterii jure in urbe Burdigala, cujus possessionem ecclesiae Sancti Andreae cathedralis canonici sibi deberi contendebant, contra nitentibus clericis Sancti Severini. Sed hi ultimi causa ceciderunt, ut ex Urbani rescripto discimus, quod post [Col. 0254B] aliquot dies ea de re ad canonicos Sancti Andreae dedit.

Huc quoque advenerunt monachi Molismenses, conquesturi adversus Robertum suum eorum abbatem, qui ipsis dimissis ad Cisterciensem eremum, nova ibi erecta abbatia, transmigraverat. Eorum petitioni annuerunt concilii Patres; et ipse pontifex infatigabili Molismensium, ut in Chronico Arelatensi legitur, querela actus legato suo in Galliis Hugoni scripsit, ut Roberto ad suos Molismenses reditum persuadere conaretur; aut si id fieri non posset, res ita componat, ut utriusque monasterii fratres in suo quique loco deinceps quieti permaneant. Dato ea de re decreto, quo cavetur ne deinceps monachi eorum monasteriorum e loco ad locum [Col. 0254C] transmigrare pergant. Urbani epistola dabitur ex variis scriptis et editis; et postea ejusdem ea de re decretum ex Orderico Vitali. Caeterum Hugo, receptis Urbani litteris, rem cum aliis provinciae episcopis et abbatibus in colloquio apud Portum-Ancillae tractavit, atque ibi decretum est ut Robertus reddita episcopo Cabilonensi virga Cisteriensis abbatiae, relaxatisque ab obedientiae promissione sibi facta monachis Cisterciensibus, Molismum. cum iis qui eum sequi voluerint reverteretur; ita ut nulli deinceps, nisi juxta quod permittit sancti Benedicti regula, transitus ad aliud monasterium licitus sit. Robertus itaque, Alberico in Cisterciensem abbatem sibi substituto, Molismum repetiit, ibique ad finem vitae perseveravit. Haec initia sunt ordinis Cisterciensis, quibus sicut et natalibus sancti Bernardi anno 1091 exorti illustratus est Urbani pontificatus. De his consulendi Manriquez in Annalibus Cisterciensibus, Ordericus Vitalis, anonymus auctor a Labbeo tomo I Bibliothecae editus, qui etiam vetera instrumenta, sicut et alii passim Historiae ecclesiasticae scriptores passim exhibent.

Eodem anno et forte etiam in eadem synodo restitutus fuit in gradum suum Fulco Divensis Sanctae Mariae monasterii in Northmannia abbas, qui instigante Satana, ut jam ex Orderici libro X diximus, injuste criminatus et depositus fuerat ante annos septem, quos in monte Casino, monitu ut videtur Urbani, ad quem confugerat, transegit Ejus [Col. 0255A] destitutionis et restitutionis tempus ex eodem auctore colligimus, qui scribit Fulconem anno 1106 Guentae, id est Wintoniae, in Anglia obiisse III Nonas Aprilis, suae restitutionis anno septimo quae facta fuerat post alios septem annos quos exsul Casini exegerat. Hunc vero tum in abbatiam suam rediisse cum papae apicibus affirmat idem Ordericus; at hae litterae perierunt.



CCCXXXVIII. Anselmus Roma exit.

Prima autem post solutum concilium die Anselmus, teste Eadmero, recepta a pontifice licentia abeundi, Roma exivit, ac superatis viarum, quas Henrici et Guiberti fautores occupabant, periculis, Lugdunum pervenit incolumis, ubi ab Hugone archiepiscopo summo cum honore exceptus est. Ad [Col. 0255B] nostrum institutum non attinet fusius ejus Gesta persequi, quae ex Eadmero aliisque Anglicanis auctoribus repetenda sunt.



CCCXXXIX. Privilegium Psalmodiense.

Hac eadem die, nempe Kalendis Maii, pontifex monasterii Psalmodiensis in Septimania, possessiones et privilegia confirmavit, dato diplomate, quod ex autographo, lacero quidem et pene consumpto, sed tamen indubiae fidei dabitur. Hoc monasterium post varias fortunas ad Aquas mortuas (Aiguesmortes) translatum et saeculari toga donatum tandem ab aliquot annis Alesiensi (Alais) novo episcopatui, ex Nemausensi detracto, unitum est. Post duos dies pontifex rescriptum dedit pro [Col. 0255C] canonicis Burdegalensibus, quod modo laudavimus. Et die sequenti, 10 Maii, privilegium insigne concessit monasterio Conquenti apud Ruthenos, quo ejus jura et possessiones confirmantur, resecato abusu qui in illis partibus invaluerat, sanctorum reliquias, etiam invitis monachis, ad placita publica deferendi. Paulo post, id est die 14 Maii, pontifex Ruthenensis matris ecclesiae canonicis, qui regularem vitam amplexi fuerant, privilegia concessit, et varias possessiones ad vitam communem ducendam eis asseruit, dato diplomate. Eodem mense Maio, nulla assignata die, consignatur Urbani rescriptum ad Alfanum Salernitanum antistitem, quo revocatis a se per subreptionem, ut ibi dicitur, concessis monasterio Cavensi privilegiis, illud et alia ejusdem [Col. 0255D] dioecesis monasteria archiepiscopo reddit et confirmat. Datum fertur Romae anno 1098, indict. VII, mense Maio, quae notae sibi non cohaerent. Et quidem anno 1098, mense Maio, jam ut quidem videtur, profectus in Apuliam erat Urbanus, quare potius visum est illud ad praesentem annum, cui indictio VII convenit, revocare. Mirum est autem, si rescriptum hoc sincerum sit, Urbanum in ea dixisse sibi subreptum usque tunc fuisse ea in re, et visis tunc primum Romae privilegiis Ecclesiae Salernitanae, quae hactenus sibi incomperta fuerant, emendasse sententiam, cum Salernum antea non semel adiisset post concessa Cavensi monasterio privilegia et jura anno praecedenti in hac ipsamet residens confirmasset, nulla hujus subreptionis facta mentione, [Col. 0256A] quae omnia rescriptum illud valde dubium faciunt, ne dicam falsum. Imo anno 1089 pontifex idem, visis ut vidimus cartulis et pactionibus ex utraque parte prolatis in concilio Melphitano, secundum Cavenses pronuntiaverat. Quin et nuper accepimus viri cujusdam in his partibus eruditi observationes in hoc privilegium, quod accurate expenderat factas, in quibus ait se illud quidem in archivo archiepiscopali Salerni inspexisse in pergameno scriptum integro et sano, sed charactere qui his temporibus non convenit, cum notis chronicis sed falsis, absque ullo signo, aut sigillo et subscriptione. Et quidem nunquam ab eo tempore suis privilegiis excidit Cavensis abbatia. Quae etiam peculiari rescripto expresse confirmavit post multos [Col. 0256B] variorum temporum pontifices Gregorius XIV. Illud tamen qualecunque sit Salernitanae Ecclesiae scriptum ex Ughello dabitur, de cujus sinceritate judicium aliis permittimus.



CCCXL. Archidiaconatus Salmoriaciensis Hugoni Gratianopolitano asseritur.

Initio Junii Urbanus, e Vaticano Lateranum reversus, Hugoni Lugdunensi suo in Galliis vicario rescripsit II Nonas ejusdem mensis in gratiam Gratianopolitanae Ecclesiae adversus Guidonem Viennensem archiepiscopum, qui rursus Salmoriacensis archidiaconatus Ecclesias invaserat. In fine litterarum fatetur religiosissimus pontifex se hucusque in permittendis apud Gallias episcoporum translationibus [Col. 0256C] nimis facilem fuisse; tum addit se deinceps juxta Nicaenae synodi statuta ab eo abusu abstenturum, atque hoc est ultimum rescriptum quod quidem cum notis chronicis supersit, ab Urbano datum: huic aliud subjungetur ipsi Hugoni Gratianopolitano inscriptum, quo eidem, et Magalonensi episcopo, cognitionem causae quae inter Vigilienses et Cluniacenses monachos vertebatur, committit: sed caret omni temporis nota. Exstant in Chartario Calmeliacensi aliae Calixti litterae eidem Hugoni et P. Diensi episcopis de eadem Vigiliensi Ecclesia, quas in uno cod. Urbano tributas invenimus, sed perperam, ut ex aliis duobus exemplis constat, et ejus data, Privati Kal. Maii, quae Urbano convenire nequit. Gratianus 35, q. 2 et 3, laudat fragmentum alterius [Col. 0256D] rescripti Urbani ad eumdem Hugonem de extraordinaria pollutione, quod suo loco inter ejus decreta proferetur.



CCCXLI. Rescriptum pro Corbiniaco.

Ad extrema quoque Urbani pontificatus tempora revocandum esse credimus ejus rescriptum in gratiam monachorum Sancti Remigii Remensis, quos Ingelramnus Laudini antistes vexabat occasione altaris Corbiniaci. Et quidem cum anno tantum 1098 Ingelramnus hanc sedem iniisse, Elinando, qui Manassis metropolitani ordinationi anno 1096 interfuerat, defuncto dicatur, haud minus quam unius circiter anni spatium exigitur, ut ille antistes monachis negotium facessierit, et ipsi ad Urbanum recurrerint atque impetrarint illud rescriptum.



CCCXLII. Adalbertus abbas Schaffusae.
[Col. 0257A]

Inter haec die 24 Junii, Nativitate sancti Joannis Baptistae, Gebehardus Urbani in Germania legatus Adalbertum in Schaffusensis monasterii abbatem solemni ritu benedixit loco Gerhardi qui, annuente pontifice, ut ex Bertoldo diximus, monasterii curam dimiserat.

Si Theobaldus, ut vulgati catologi habent, hoc tantum anno monasterii Malleacensis regimen suscepit, huc quoque consignandum est Urbani decretum, quo jussit ut ille abbas Hugoni Cluniacensi, quem procul dubio offenderat, satisfaceret. Quid rei ageretur haud notum est. At Urbani sententiam ex Paschalis II ejus successoris epistola ms. ad Petrum Pictaviensem dicimus, in qua post nonnulla de monasterio [Col. 0257B] Sancti Cypriani praemissa haec subdit: De Malleacensi quoque abbate praecipimus ut juxta domini Urbani praeceptum abbati Cluniacensi satisfaciat: alioquin vide ne tu pro eis sedis apostolicae indignationem experiaris, et ipsi condignam sententiam non effugiant. Forte ille abbas, sicut et Cyprianensis, Cluniaco subjici recusabat.



CCCXLIII. Magalonensis Ecclesiae jura vindicata.

Circa eadem tempora Raymundus comes Melgoriensis a Gotofredo episcopo Magalonensi, quod ejus Ecclesiae jura invasisset excommunicatus, Romam perrexit; Gotofredum, qui paulo ante illum, procul dubio ut concilio interesset, profectus fuerat, secutus. Cum vero ambo coram pontifice causam suam egissent, comes paterni testamenti violati reus [Col. 0257C] convictus est ab episcopo; quare ea quae invaserat in praesentia cardinalium et aliorum virorum illustrium guerpivit in manu domini papae, a quo post factum ipsi hominium, comitatum recepit, ea conditione ut Romano pontifici singulis annis auri unciam persolveret. Haec autem omnia in patriam reversus die Nativitatis Sanctae Mariae in publico placito comes confirmavit, et statim ad sanctum Jacobum profectus est. Instrumentum ea de re hoc anno 1099 confectum referunt Arnaldus de Verdala tomo I Bibliothecae novae Labbeanae, in Historia episcop. Magalonensium Gariel, et ex parte Sammarthani tomo II Galliae Christianae.



CCCXLIV. Coemeterium S. Vincentio Cenomannis assertum.

[Col. 0257D] Exorta est circa idem tempus gravis contentio apud Cenomannos inter canonicos ecclesiae cathedralis et Sancti Vincentii monachos occasione unius canonici defuncti, cujus corpus quidam e canonicorum grege factiosi in terra profana sepelierant; cum tamen jus esset monachorum Sancti Vincentii, prisca consuetudine simul et lege firmatum, ut episcopi et canonici in eorum coemeterio sepelirentur. Post multas rixas, cum haec controversia episcopi auctoritate componi non potuisset rem monachi ad Urbanum detulere, ad quem episcopus in eorum gratiam epistolam scripsit. Hanc in Appendice a Chartario Vincentiano exhibere visum est, tum quod in ea tota rei series exponatur, [Col. 0258A] tum etiam ob ejus auctoris famam. Hunc enim esse Hildebertum multis aliis scriptis celebrem, et temporum circumstantiae, et styli, si mea me non fallit conjectura, conformitas, vix dubitandi locum relinquunt. An vero aliquid ea de re statuerit Urbanus, incertum, et forte morte interceptus id non potuit, at in ejusdem monasterii Chartario habetur concordia inter canonicos et ejus loci. monachos tempore Hildeberti episcopi et Ranulfi abbatis inita, qua conventum fuit, ut canonici sepelirentur quidem in coemeterio Vincentiano, sed in loco honestiori, atque a laicorum sepulturis sejuncto, quam conventionem hujus occasione discidii factam fuisse haud dubitamus.



CCCXLV. Urbani obitus Romae.

[Col. 0258B] Huc denique revocari potest Urbani epistola ad Albertum episcopum Metensem, a Gratiano 1, q. 5, c. 3, relata, de quodam qui oblata pecunia sacerdotium fuerat adeptus. Hic nempe Albertus, is ipse est Adalbero seu Albero, qui post Hermanni obitum ab Henrico imp. in sedem Metensem contra Popponem fuerat intrusus. (Vide Chronicon Sithiense, p. 600.) Certe ex Vita Sancti Theogeri, quam saec. XII in Actis SS. ord. sancti Benedicti dabimus, sicut et hac Urbani epistola, colligi potest hunc Albertum seu Alberonem aliquando pro episcopo habitum fuisse. De hoc fuse agit praedictae Vitae auctor ejusque depositionem in concilio Remensi anno 1115 praesidente Conone legato decretam narrat, cui ipse Theogerus substitutus est. [Col. 0258C] Caeterum post hanc epistolam aliae nonnullae, et aliquot Urbani decreta subjungentur, quae cum nullam aut certe indeterminatam notam praeferant, alicui certo anno consignare fas non fuit.

Urbanus post infinitos labores pro Ecclesia superatos, rebus jam omnino sedatis, recuperatisque quas in Urbe ipsa schismatici tandiu occupaverant munitionibus, ac Romanis omnibus sibi conciliatis, ipsaque universali Ecclesia in tranquilliorem, ultra quam longe antea fuisset et sperari posset, statum revocata, tandem meritorum multo magis quam dierum plenus, morte ejus, ut nonnulli auctores observarunt, eclipsi aliisque visis coelestibus praenuntiata, ad superos evolavit eo ipso tempore, quo in [Col. 0258D] Oriente sacra Jerosolymorum civitas a Christianorum exercitu, quam ad hanc expeditionem pius pontifex summopere incitaverat, capta est. Romae in morbum incidit, ut testatur Ordericus Vitalis libro X, initio, ubi mercedem a Deo percepturus pro bonis studiis, quibus apprime floruit, ex hac vita migravit IV Kalendas Augusti. Certe eum Romae hac die obiisse anno 1099 constat ex Paschalis ejus successoris epistola ea de re scripta ad Hugonem abbatem Cluniacensem, quam in Appendice nostra referemus. Pontificatum tenuit annos XI, menses IV, dies XVIII. Bertoldus numero rotundo menses quinque scripsit, atque de his nulla est apud veteres aut recentiores dissensio, etsi nonnulli ob varias computandi rationes ejus mortis annum aliter expresserint. [Col. 0259A] Hunc tamen die III Kalendas Augusti forte errore librarii, vitam finiisse legitur in Chronico Kemperlegiensi tomo I Baluzii Miscellaneorum. Caeteri passim auctores Chronicorum diem IV assignant, quibus monasteriorum et aliarum ecclesiarum Necrologia consentiunt, excepto Molismensi, in quo die III memoratur, ejus loci congregationis dictus. Celebris vero deinceps fuit in plerisque locis ejus memoria, ob recepta ab eo beneficia, veluti in Cluniacensi, in Casae Deensi apud Cornelionem, in Flavianensi Sancti Aegidii, in Lemovicensi Sancti Martialis, in Pictavensi Monasterii Novi, in Nantuacensi, in Divionensi Sancti Benigni, et in aliis aliarum Ecclesiarum Necrologiis quas ipse sacraverat, aut privilegiis munierat.

[Col. 0259B] Corpus ejus ex aedibus Petri Leonis apud sanctum Nicolaum in carcere Tulliano, ubi supremum diem obierat, per regionem Transtiberinam delatum est in basilicam Vaticanam, in qua honorifice sepultum est. In Gestis Lamberti Atrebatensis episcopi, dignae memoriae religiosus papa Urbanus dicitur anno 1099, IV Kalendas Augusti, indictione VII ingressus viam universae carnis et sepultus in ecclesia beati Petri apostoli juxta sanctum Leonem papam et Ephesini concilii auctorem. Manlius et alii qui de Vaticana basilica scripsere, memorant Urbani sepulturam satis pulchro schemate constructam fuisse, quae hodieque prope oratorium Adriani primi visitur, a fidelibus frequentata ob memoriam, uti refert Baronius, tanti pontificis, adeo de universa sancta Ecclesia [Col. 0259C] bene meriti. Exsequias ejus celebres fuisse testatus est ipse ejus amicus, qui eas curavit, praecipuus sanctae Romanae Ecclesiae filius, uti eum appellat Gofridus Vindocini abbas lib. V, ep. 9 Petrus Leo in ejus epitaphio, quod in Appendice ex Orderico Vitali referemus cum aliis carminibus et elogiis, quae cum ejus Vita ex Pandulfo, Domnizonis versibus et aliis analectis huc potius rejicere visum, quam hic exhibere, ne nimium interrumpatur narrationis series. Ejus exsequias totius urbis Romanae luctu et tristitia celebratas fuisse asserit Paschalis ejus successor in epistola jam laudata, ob scilicet amissum tantum pontificem doctrina et vita tam clarum.

Hunc in florenti adhuc aetate ex hac luce fuisse [Col. 0259D] ereptum legitur in altero ejus epitaphio, quod Philippo Bonae Spei abbati tributum item ex Orderico ad calcem dabimus. Et quidem gravissimi labores, quos toto sui pontificatus tempore pertulit, variaque itinera in extremis vitae suae annis confecta satis indicant eum tunc temporis senio fractum non fuisse. Ejusdem corporis et animae dotes paucis exponit, ut jam diximus, Ordericus Vitalis libro VIII ubi scribit: Eum corpore magnum fuisse, modestia discretum, religione maximum, sapientia et eloquentia praecipuum, quem apostolicam sedem strenue viriliterque rexisse ait initio libri X et mercedem a Deo percepturum pro bonis studiis, quibus apprime floruesat, ex hoc mundo migrasse. Cujus, inquit, opera [Col. 0260A] quam laudabilia fuerunt, nitore famaque magnitudinis suae per orbem late divulgata sunt, inimicorum etiam lamenta eo defuncto contestata sunt. Et paulo inferius dicit: Urbano papa in domo Domini lucente, et tenebras de cordibus mortalium praedicationibus et exemplis dignitate effugante, Guiberti conatus fuisse irritos. Ipsum denique sancte tripudiantem obiisse asseverat, tanta erat ejus in Dei misericordiam fiducia! Eumdem morti proximum instinctu divino, cardinalem Reimerum abbatem Romanum sibi successorem designasse refert Albertus Stadensis, quod alii etiam scriptores observarunt. At Fulcherius Carnotensis Balduini regis Jerosolymitani capellanus in libro De expeditione Jerosolymitana, ait Urbanum virum egregium vita et moribus fuisse, [Col. 0260B] qui semper Ecclesiae sanctae statum sublimius promovendum super omnia consulte ac strenue moderari sategit. Postea eum cum Guiberto comparans, ait: »Urbanum virum prudentem et venerandum pacem renovasse Ecclesiaeque jura modos in pristinos restituisse, et per regiones incedentem, populos in aliquantis devios Deo conciliasse;« et quoniam, inquit, cuncta quae Dei sunt exaltare omnino studebat, omnes fere paternitati suae sub ejus obedientia libenter sese dediderunt. Tum addit: »Eumdem recte electum et ab episcopis cardinalibus consecratum, a majori et sanctiori populi parte acceptatum fuisse; licet ejus opera adversarii ipsius velut irrita et nulla vilipenderent.« Denique ait: Urbanus prosperior et justior erat, imo et fortior, utpote qui cupiditates tanquam [Col. 0260C] hostes subjecit. Ex alia vero parte »Guibertum repraesentat superbiae stimulo irritatum, qui populum ad confusionem auxilio imperatoris suffultus concitabat, quem licet suam inter sibi consentientes potestatem exerceret, et potentia ac divitiis afflueret,« nunquam tamen populus melior sequi voluit. Consentit antiquus auctor Gestorum Francorum expugnantium Jerusalem, qui eumdem pontificem fuisse ait virum egregium, vita et moribus omnique prudentia scientiaque edoctum, etc. Eum adhuc viventem virum scientia et religione praestantissimum appellavit Deusdedit tunc cardinalis presbyter Sancti Petri ad Vincula tituli Eudoxiae, qui alteram canonum collectionem sub ejus pontificatu edidit. Adelferius vero auctor etiam aequalis in Actis Sancti [Col. 0260D] Nicolai Peregrini parte II, cap. 1 apud Bollandianos die II Junii, sic habet: »Cum Romanae sedis secundus, forte sanctus, gloriosissimus Urbanus, opere et doctrina praepotens, et eloquentiae fonte redundans apostolorum et apostolicorum vestigia prosequens, ac pastorali cura intentus ecclesiarum feliciter gubernaret regimina,« etc. Paucioribus verbis omnia concludit elogia Gerohus in Syntagmate cap. 16 apud Tegnagellum: »Urbanus sicut in dignitate, ita quoque virtute Gregorii VII, imo et ipsius Petri legitimum se successorem exhibuit.« Et Berardus Chronici Casaurensis scriptor, eum sicuti alii auctores passim sanctum et sanctae seu beatae recordationis virum appellat, in quo Ecclesia habuit [Col. 0261A] bonum pastorem Christianitatis amatorem et fidei defensorem. Unde suae aetati gratulatur Joannes de Colle Medio auctor Vitae beati Joannis Tervanensis, quod sub Urbani, quem paulo antea fortissimum Simoniacae pestis impugnatorem appellaverat, pontificatu ecclesia potissimum Gallicana religione et scientia praestantes episcopos habuerit. »O tempora, inquit, felicia, quibus superne indulta probantur beneficia! Ecce Urbano praesidente, Urbano pastoralibus supra gregem Dominicum excubiis invigilante, et per singula ovilis sui late sollicitorum custodias excubitorum prudenter ordinante, ab ovibus, quas tibi, Christe, redemisti, rapacium morsus luporum prohibet efficaciter.« Hunc ipsum privilegii ecclesiastici ardentissimum defensorem [Col. 0261B] felici obitu excessisse scribit Laurentius de Leodio in Historia episcoporum Virdunensium, ejus mortem in conspectu Domini pretiosam fuisse testatur Paschalis ejus successor in saepe laudata epistola his verbis: Urbani, inquit, doctrina et vita, quam sancta, quam grata Deo exstiterit, exitus profecto melior approbat. Unde Deo ea de re gratias agendas esse concludit. Denique Aymericus de Perac abbas Moisiacensis post enarratas in Chronico multas ejusdem pontificis actiones, plura paucis verbis concludenda esse dicit »eum felicem praedicando ob impensam ejus in res sacras et loca Deo dicata curam, ob schismatis exstirpationem, regum potentissimorum correctionem; ac multo ob suas virtutes et merita [Col. 0261C] feliciorem quae ei coelestis gloriae fruitionem Dei misericordia acquisierunt; quare amplissimo studio esse laetandum, quod ejus sanctissimi viri precibus sublato pestifero schismate, ulceris inveterati fomentum, et sub obtentu unius valentissimi domini veram pacis et redintegrationis unionem ecclesia acceperit.« Caetera ejus elogia, quae passim apud auctores occurrunt, recensere nil juvat, cum haec quae protulimus ad asserendam ejus sanctitatis famam abunde sufficiant.

Eumdem vero post obitum claruisse miraculis testis est Guibertus Novigenti abbas, vir minime credulus, et a religione muliebri multum alienus. Sic autem de eo scribit initio libri II Historiae Jerosolymitanae. »Attestatur statui mentis finis ejus [Col. 0261D] splendens miraculis. Defuncto enim ac sepulto eo, sicut succedens ei Ostiensis episcopus, cum plurima signa jam fierent, astitit quidam sepulcro illius juvenis, et membrorum damnum sibi imprecatus est, si per Urbani merita, qui Odo diceretur signum unquam factum fuerit, ac fieret. Necdum pedem e loco extulerat, cum officio sermonis amisso, et altero laterum paralysi intercurrente correpto, postridie Urbani virtutum testimonia mortuus ipse perhibuit.« Idem miraculum auctor veteris Chronici apud Chesnium in probationibus Historiae domus Castellionensis cap. 8 narrat. Hinc non mirum si ejus sepulcrum a fidelibus frequentatum olim fuisse dicatur. Certe eum sanctae aut beatae memoriae virum et pontificem non solum veteres ac recentiores scriptores, [Col. 0262A] sed etiam pontifices Romani in suis epistolis ac decretis passim appellant, a cujus semita nunquam recessurum Paschalis ejus successor variis in occasionibus protestatus est, ac potissimum in ea fidei professione, quam in concilio Lateranensi anno 1112 emisit, quam universi Patres suis acclamationibus approbaverunt. Eodem sancti viri titulo donatur a Goffrido Vindocinensi, ab auctore Vitae sancti Petri Cavensis abbatis et ab aliis passim. Sanctae memoriae papam Urbanum pandentem plane et vere apostolicum virum appellat Petrus Diaconus libro IV Chronici Casinensis. Plura habet Domnizo in suis versibus quos habes ad calcem. Sanctum Urbanum absolute appellant Berardus jam laudatus in Chronico Casaurensi et vetustissimus auctor Historiae Jerosolymitanae [Col. 0262B] tomo I Musei Italici Mabilloniani editus. Denique Pandulfus in ejus Vita scribit eumdem; confessorem et bonum Christi athletam Deo animam reddidisse; quem in vita Paschalis ejus successoris, solemnis memoriae dominum Urbanum papam magnanimum dicit.

Non itaque mirum videri debet, si Urbani nomen in plerisque Martyrologiis aut sanctorum catalogis die 29 Julii, quo excessit e vita inscriptum reperiatur; quamvis ejus festivitatem nunquam in Ecclesia celebratam fuisse fatendum sit. His verbis ejus memoria in Martyrologio Benedictino Arnoldi Wionis et Hugonis Menardi habetur: Romae depositio beati Urbani papae secundi, quondam monachi Cluniacensis [Col. 0262C] Cruciatae ad recuperationem terrae sanctae auctoris libertatisque ecclesiasticae defensoris acerrimi; qui post multas ab Henrico imperatore IV acceptas injurias, post exsilium et graves aerumnas, aliaque id genus tandem sanctitate clarus confessor occubuit. Idem sanctitate clari elogium ei tribuitur in Dorganii Kalendario, ubi praeterea Officii beatae Mariae institutor, et pulsus campanae mane et vespere ad Salutationem angelicam inventor fuisse dicitur. Memoratur etiam cum beati titulo apud Philippum Ferrarium in catalogo sanctorum, qui non habentur in Martyrologio Romano. Plura habent Bucelinus in Menologio Benedictino, Saussayus in Martyrologio Gallicano, Arnoldus Wion in Ligno vitae. His addendi Vincentius Bellovacensis, sanctus Antoninus, Trithemius, [Col. 0262D] Platina, Michael Buchingerus Colmariensis, Onufrius-Panvinius, Ciaconius et alii, qui de viris sanctis aut de pontificibus Romanis aliquid scripserunt, sed quos singillatim recensere nec vacat, nec est operae pretium. Uno verbo, nullus ferme occurrit auctor Chronicorum, aut Historiae ecclesiasticae, vetus aut recens, qui data opera, aut certe pro occasione, nostrum Urbanum laudibus prosecutus non fuerit. Eos saltem praecipuos, laudavimus suis locis cum sese opportuna obtulit id faciendi occasio.

Locum etiam inter scriptores ecclesiasticos meruit Urbanus, cui non solum varias epistolas, sed alia quoque opuscula nonnulli tribuerunt, ut videre est apud Platinam, Wionem et similes auctores. Carolus a sancto Jacobo in bibliotheca pontificia [Col. 0263A] refert illum scripsisse contra haereticorum dogmata, et de injuriis sibi ab Henrico imperatore illatis cum Gregorii VII legatione fungeretur, praeter orationes nonnullas et varias epistolas. Ejus orationes quas in concilio Claromontano pronuntiasse dicitur cum paucis aliis, habemus; necnon epistolas satis magno numero; at caetera opuscula nescimus. Haec forte ex Platina ille auctor hauserat, qui ait: Urbanum sanctissimum pontificem non opere solum et exemplo, verum etiam scriptis, contra haereticorum dogmata Ecclesiam confirmasse. Similia ferme habent Bergomensis libro XII et Trithemius in Chronico Hirsaugiensi ad annum 1087 ubi de Urbano ita scribit: Vir fuit doctrina et sanctitate praecipuus, qui verbo et opere simul ac scriptis contra insultus [Col. 0263B] haereticorum fortiter defensavit Ecclesiam, multaque scripsit atque statuit ad utilitatem communem, quae sane Urbano optime conveniunt, et si plura non scripserit, quam quae nobis supersunt. Verum ut ut sit de ejus scriptis, certo constat eum fuisse virum doctum et eruditum. Rhetorem absolute eum Domnizo passim appellat. Litteratissimum et facundum Pandulfus in Gelasii II Vita; et doctorem, quo moriente diserta lingua orbis ruit Baldericus in ejus epitaphio in Appendice relato. Idem Pandulfus in ipsius Vita, quam etiam ibi invenies, eum ait virum fuisse strenuum, divinis Scripturis eruditum atque ecclesiasticis traditionibus imbutum, et in earum observatione constantissimum perseveratorem. Infinitus sim, si ea omnia quae passim apud auctores de [Col. 0263C] ejus doctrina et eloquentia habentur huc congerere velim, quas potissimum in eo laudaverunt ejus aetatis auctores, qui de sacris expeditionibus scripsere: unum pro omnibus audire sufficiat Guibertum Novigenti abbatem, qui de his ita loquitur: »Ejus scientiae litterali, eloquentiae cooperabatur agilitas. Non enim ei minor videbatur in Latinae prosecutione locutionis libertas, quam forensi cuilibet potest esse in materno sermone pernicitas. Nec altercantium multitudo obtendebat, concinnantis ingenium; sed, licet praedicabilium grammaticorum elegantiis ambiretur, et oratorum superexundare copias, ac sermonum quorumcunque facetias superequitare litterali luculentia putabatur.« [Col. 0263D] Ejusdem epistolas succo plenas laudat Bergomensis, quas tanti fecit Baronius, ut eas tot fuisse gemmas quot apices non dubitaverit asseverare: quarum magnae partis jacturam ideo deplorat, referendo in specimen aliquot fragmenta illius, quae ad Lucium praepositum sancti Juventii inscripta est; in quibus revera pontifex reconditam magnam eruditionem exhibet in proferendis sacrae Scripturae et sanctorum Patrum testimoniis ad stabiliendam de valore baptismi et aliorum sacramentorum Ecclesiae catholicae traditionem. Verum haec epistola omnino integra cum aliis permultis antea ignotis in pontif. epist. collectione proferetur.

Locus hic esset de viris illustribus agendi, qui [Col. 0264A] sub Urbani pontificatu claruerunt, aut de cardinalibus quos ad hanc dignitatem promovit. Ast cum de primis, cum sese obtulit occasio, si quando aliquid ad Ecclesiae utilitatem contulerunt, suis locis egimus, et cardinales memoravimus, quos ex probabilibus saltem argumentis ab Urbano creatos fuisse deprehendimus, non opus est hic de utrisque fusius agendi. Cardinales omnino triginta et septem, praeter ignotos, ab Urbano promotos recensent Ciaconius, Onuphrius, et ex iis alii. Sed quorum plerorumque nomina nuda referuntur. Ex iis septem episcopi, quorum quinque Paschalis electioni interfuerunt: Odo scilicet Ostiensis, Urbani in ea sede successor, qui Paschalem consecravit. Gualterius Albanensis, beati Petri Igniti successor, Milo [Col. 0264B] ex Albiniano monacho episcopus Praenestinus, Mauricius qui Joanni Portuensi in Gallia defuncto successit, et Crescentius Sabinensis, cujus decessor Ubaldus etiam ab Urbano promotus fuerat post Gregorii mortem. Septimus ex illis episcopis fuit Joannes Tusculi episcopus, de quo multa diximus supra. Presbyteri 16 fuere Oderisius Casini abbas ex diacono presbyter ab Urbano ordinatus, Robertus tituli Sancti Clementis, Albertus postea archiepiscopus Sipontinus; Raynerius qui Urbano sub Paschalis nomine successit, tituli Sancti Clementis; Rangerius ex monacho Majoris Monasterii archiepiscopus Rhegiensis ab eodem pontifice ordinatus; Albericus tituli Eudoxiae Sancti Petri ad Vincula, proindeque Deusdedit celebri canonum [Col. 0264C] collectori suffectus; Petrus tituli Equitii, seu Sanctorum Petri et Martini in Montibus; amicus abbas Witurnensis tituli Sanctae Crucis in Jerusalem; Paulus tituli Sancti Xisti; Bonifacius tituli Sancti Marci; Joannes tituli Sanctae Anastasiae, Robertus Parisiensis Gallus, tituli Sancti Eusebii; Risus tituli Sanctorum Laurentii et Damasi, qui archiepiscopus Barensis fuit; Bernardus Ubertinus ex Camaldulensi ordine, tituli Sancti Chrysogoni, tum episcopus Parmensis; Theodericus Germanus tituli Sanctorum Joannis et Pauli, postmodum multis legationibus in Germania celebris; Laudulfus tituli Lucinae Sancti Laurentii. His addendus Goffridus Vindocini abbas, atque eo nomine cardinalis [Col. 0264D] Sanctae Priscae, quem ipse Urbanus presbyterum ordinavit. Diaconi recensentur 13; ii sunt: Bernardus, Gregorius abbas Sublacensis, tituli Sanctae Luciae ad septem Solia, Damianus, Joannes, Azo, Leo Marsicanus, monachus Casinensis, qui Urbani nomine complures epistolas scripsisse dicitur; de eo egimus § 51; Jonatas tituli Sanctorum Cosmae et Damiani; Theodinus Casinensis monachus, tituli Sanctae Mariae in Porticu; Theobaldus tituli Sanctae Mariae Novae; comes tituli Sanctae Mariae in Aquirio; Gregorius tituli Sancti Angeli, qui postea sub nomine Innocentii II pontifex evasit; Joannes tituli Sancti Adriani, ac denique Joannes Cajetanus Sanctae Mariae in Cosmedin, Urbani cancellarius, et tandem pontifex Gelasius [Col. 0265A] secundus dictus. Hos illi auctores recensent, alii in his quae diximus, cardinales memorati occurrunt, [Col. 0266A] sed qui forte a praecedentibus pontificibus promoti erant.



APPENDIX AD VITAM URBANI II PAPAE.


(Diplomata Urbani quae Appendix ista complectebatur, locum obtinent opportuniorem inter epistolas beati pontificis.)




[Col. 0265]
HISTORIA TRANSLATIONIS RELIQUIARUM S. MAXIMI APUD NANTUACUM.
Ex ms. codice Nantuacensi.

[Col. 0265B] Multis rutilantibus signis quibus constare poterat Maximum esse honestius atque sublimius collocandum, contigit adesse venerandum Patrem Cluniacensis monasterii simulque rectorem Nantuacensis, Hugonem, de quo superius praelibavi, quod revelationem suam Maximus ad ejus tempora protelandam differendamque censuerit. Hic ergo, tam mirifica gesta comperiens, et ea quae de Maximo Regiensi audierat virtutum magnalia eis conferens, insuper et de corpore ejus fuisse Viennensibus impertitum ipsum quod erat de Nantuacensibus per quemdam clericorum qui illud perdiderant dicens [al., differens], in capitulum venit die Dominica, IX Kalendas Septembris, ibique cum fratribus tractavit de instanti negotio, qualiter videlicet fieri posset tam sancti viri humi jacentis exaltatio; ut qui in coelo erat sublimis non permaneret in terra humationis suae despectus. Viri autem qui consultationi erant, Hostiensis tunc Odo episcopus, qui nunc est sanctus papa Urbanus, vir [Col. 0265C] magnae in litteris prudentiae et in divinis causis auctoritatis et gratiae, laudavit ipse, et qui aderant caeteri hunc sublimari et in loco edito cunctis mirandum spectandumque praeberi, qui talibus indiciis meruisset inveniri inventusque tot insigniri miraculis.

Sed Pater egregius, in omnibus sibi agendis morosus atque discretus, rem differendam judicavit, quousque consuleret diligenti examinatione, per jejuniorum et precum vota, supernae voluntatis arbitrium. Praecepit itaque hanc discussionem fore in crastinum, ut eo die jejunando et litanias cum processione agendo fieret unde hominibus innotesceret quid Deo exinde placeret. Ipse vero, cum conventu interim capitulum subit clanculum se ab aliis segregans, locum sepulcri adivit, seque in orationem dedit tanto liberius quanto secretius, tantamque ibi devotionis flammam concepit et compunctionis gratiam sensit ut nullatenus ambigendum putaret quod [Col. 0265D] ille apud Dominum vere maximus esset, qui ibi jacens tantum secum divinae virtutis haberet ut prunas efficeret quos carbones tetigisset, ac, mortuus vivis inter mortuos vivens, in Deo [adeo] ardorem spiritus caloremque pietatis infunderet. Inde igitur se referens explorator occultus ad suos rediit, jussitque praeparari quo suscipiendus foret aut reponendus, cum transferretur venerandi illius corpusculi thesaurus. Transactoque sequenti die et post jejunium celebratum luce tertia succedente, in capitulum rursus veniens Pater venerandus ex consensu omnium definivit ut fieret quod distulerat, ut consultius fieri posset. Praecepit cuidam fratri, Ricardo nomine, qui locum noverat, ubi illud cum Guillermo jam dicto reposuerat, quando ad ecclesiam revectum fuerat, ut diligenter fossam aperiens cuncta praepararet, [Col. 0266B] quae necessaria tali negotio putaret, quatenus qua hora conventus assisteret, nulla mora interveniret quae translationis agendae opus impediret. Sed et fratribus injunxit ut canerent et psalmodiae vacarent, nullusque accederet nisi qui jussus foret. Porro domno Odoni episcopalis ordinis jure cedens, imposuit curam principalem manum mittendi et prima ossa reverentia debita contingendi et extrahendi, totiusque operis ineundi ac finiendi usquequo reponeretur in alio suo locello venerabile corpus; non tamen se excipiens quin juravet manusque suas post episcopales adhiberet.

Igitur soluto sic isto capitulo fecerunt cuncti solemnem processionem, nec in basilicae gremium de multitudine maxima, quae ad hoc confluxerat, quemquam admiserunt, sed semper ipsi circumstantes psallere coeperunt, atque neque appropinquare volentibus [al., atque appropinquare debentibus] locum dederunt. Tunc vero Ostiensis praesul, dealbatus foris [Col. 0266C] et intus praeparatus atque accinctus fide, non minus quam perhibebat vestis candore, accedit et exorcismum pro scuto assumit, atque auctoritate episcopali interdicit ne, si partis erat sinistrae, auderet apparere, sive extrahendum praebere se; si autem meriti illius cujus putabatur se esse recognoscebat, cujus caro haec fuerat apparendi licentiam haberet extrahendique praeberet. Quid plura? Quod [al., quo et quis] domni abbatis cor tetigerat, ipse etiam tangens episcopi mentem sic afflavit ut ipse perhiberet quod pro certo in, illo loco divinum aliquid jaceret, unde talis benedictio spiritualis erumperet, quae accedentium corda sic vivificaret ac si ipse auctor suavitatis praesens esset.

Intelligens ergo ipse quid significaret qui per signa loquebatur, domnus appropinquavit humiliter manumque immittens reverenter extrahendorum ossium principium dedit, ac deinde patri suo locum praebuit ut secundus extractor fieret qui primus esse [Col. 0266D] noluisset. Ita paulatim fratribus sibi succedentibus, et illis quibus accedere, idque facere licebat, factum est diligentia qua decuit ut pretiosa corporis illius margarita de imo in quo jacuerat tolleretur, et in excelso loco ponenda vasculo fabrefacto atque ejus modulo cooptato reciperetur, sic cum laudibus divinis levaretur ubi decentius postmodum coleretur. Quibus sine tumultu populari in pace completis, praemissa turba irruens, quid tripudiaverit, quid jubilaverit, quid laudum, quid gratiarum reddiderit, quid votorum fecerit cum sufficiat perpendere ex virtutum factarum cirumquaque audita opinione, superfluum videtur verbis inculcare aut litteris commendare. Vix namque silentium impetrari potuit ut omnus ipse loqueretur et sermocinando audiretur, vel de Gregorio VII papa, cujus causa tunc [Col. 0267A] generaliter per totum fere orbem ventilabatur, vel de Maximo hoc tot signis comperto, cujus translationis recens negotium tractabatur, et festivitas primitiva celebrabatur, et celebranda in posterum jubebatur atque inventum esse non dubitaretur, qui sentiri in beneficio non solebat, nec videri in seipso poterat. Dato tamen silentio post multa talia quae praelibavi manifestanda, hoc quoque institutum noscitur indictumque fuisse ut in reliquum eo die celebritas hujus translationis a populo frequentaretur quo circa ejusdem mensis Augusti finem tertio, videlicet Kalendas Septembris, nundinae solent apud Nantoacum ex antiquo tempore confluere, licet fratribus [Col. 0268A] non haec licentia daretur ut ab eis ageretur, nisi VII Kalendas Septembris, quando est dies translationis, sicut tunc fuit, anno scilicet eodem quo ecclesia infirmorum dedicata est ab eodem tunc praesule venerabili Odone in monasterio Cluniacensi.

Hic igitur Maximus primo coepit quasi lucifer oriri, deinde instar solis radios extendere quousque meridianum fulgorem posset translatus per tam laudabilium personarum manus expandere. Sequuntur in codice ms. aliquot miracula quae post eam translationem contigerunt. Sed ea mittimus quod ad Odonem nihil attineant.




[Col. 0267]
EX HISTORIA ECCLESIAE SANCTI JACOBI DE COMPOSTELLA, Auctoritate Didaci, secundi Compostellanae sedis episcopi et primi archiepiscopi, auctore Giraldo ejusdem antistitis familiari.

[Col. 0267A] Porro in eadem cathedra (Sancti Jacobi) Didacus Pelais a domino rege Sancio sublimatus est. In hoc tempore apud Hispanos lex Toletana obliterata est, et lex Romana recepta; et praedictus quidem Didacus multo tempore nobilitate ac generositate in hac praesenti vita floruit, sed adeo curis exterioribus implicitus [Col. 0268A] exstitit quod ecclesiastici habitus normae internam intentionem, ut debuit, non servavit. Unde a domino rege Adefonso suis exigentibus meritis captus spatio quindecim annorum permansit in vinculis.




[Col. 0267]
PROMOTIO Petri Cardinensis monasterii monachi in Compostellanum episcopum.

[Col. 0267B] Inter haec si quidem dominus rex Adefonsus, vir catholicus, intima consideratione comperiens quod beatissimi apostoli Ecclesia, in periculo viduitatis posita, nisi in pastorali muniret providentia, sine damno ullomodo constare posset, alium in pontificalem ecclesiae beati Jacobi sublimare cathedram satagebat. Celebrante itaque Richardo sanctae Romanae Ecclesiae cardinali atque legato apud Sanctam Mariam de Fusellos concilium, idem rex Adefonsus adfuit et praedictum episcopum quem diutius vinclis mancipari fecerat, quasi solutum, sed tamen sub custodia ad concilium venire jussit, videlicet ut cum a pontificali dignitate dejiceret. Tunc praedictus episcopus metu regis et spe liberationis praejudicium Romani cardinalis passus est, et coram omni concilio se indignum episcopatu proclamans annulum et virgam pastoralem cardinali reddidit. Cardinalis autem alium, videlicet Petrum nomine, Cardiniensem abbatem in pontificalem ecclesiae Beati Jacobi [Col. 0267C] cathedram inthronizandi licentiam concessit. Post haec idem episcopus, quanquam praejudicio gravatus captioni tamen regis iterum mancipatus est; ea propter his demum Romae ventilatis praedictus Richardus sanctae Romanae Ecclesiae cardinalis atque legatus confusionis atque ignominiae jaculo confossus est. Hunc enim papa Urbanus atque sancta Romana Ecclesia admodum objurgavit atque confudit utpote [Col. 0268B] qui pridem Compostellanum episcopum captioni mancipatum praejudicio gravaverat et injuste deposuerat, proinde ipse quoque legatione qua talia praesumpserat gravatus est.

Rex autem Adefonsus, communi consilio sapientum virorum Hesperiae, quemdam abbatem Cardinensis monasterii, nomine Petrum, huic apostolicae praetulit Ecclesiae, qui pro commissi gregis regimine biennio in episcopatu permanens quia sine consensu matris nostrae sanctae Romanae Ecclesiae ad tanti honoris arcem provectus fuit, in quodam concilio Legione a domino cardinali Regnerio celebrato (1091), qui postea in urbe Roma factus papa sortitus est nomen Paschalis, juste et canonice depositus est.

Praeceptis domini Didaci secundi Compostellanae sedis episcopi libenti et devoto animo obtemperans, ipsius praedecessorum gesta quam verissime potui, huc usque paginae commendavi. Nunc vero reverendi episcopi successus quos in hoc honore habuit, et [Col. 0268C] adversa quae in eodem viriliter pertulit, atque ea quae ipse ad Dei honorem et suae Ecclesiae utilitatem, Domino cooperante, discrete et sapienter peregit, describere et ad posterorum memoriam revocare divina praeveniente gratia aggredior. Adjutorium nostrum in nomine Domini, qui fecit coelum et terram. Amen.




[Col. 0267]
DE PRAELATIONE DIDACI GELMIRIDAE.

[Col. 0267C] Cum itaque dominus Raymundus vir idoneus atque discretus, condolens Compostellanae Ecclesiae, non juxta canonum instituta, ut supra exposuimus, ordinate non inconsultis quatuor episcopis, videlicet Petro, Lucensi, Gunsalvo Mindunensi, Ruderico [Col. 0268C] Tudensi, Petro Auriensi, quosdam seniorum et populum hujus Ecclesiae ex affectu internae pietatis sic alloquitur, dicens: Ite, et vobismet ipsis consulentes, quemcunque a me repetere volueritis protectorem et defensorem, Domino miserante, impraesentiarum [Col. 0269A] habere poteritis. Haec ergo audientes, seorsim sumpto consilio, in conspectu domini Raymundi totius principes Galleciae pariter advenerunt, et coram eo assistentes summis precibus ab eo quemdam clericum, nomine Didacum Gelmiridem, honestum et magnae discretionis virum uno ore petierunt, cujus patrem Iliam et ei vicinam provinciam, videlicet inter duos fluvios Uliam et Tamazem, mirabili discretione et summo rigore moderaminis multis annis gubernasse recolebant. Quorum petitioni venerabilis [Col. 0270A] comes, viscere tenus condescendens, domnum Didacum Ecclesiae S. Jacobi canonicum, quem per manum et licentia omnium canonicorum pro cancellario et secretario suo secum in curia honorifice retinebat, omni terrae et honori reverendissimi Jacobi praeposuit, qui, loce inexpugnabilis intentionis suffultus, nobiliorum virorum prudenti consilio adjutus, coepit destructa restaurare et restaurata conservare, conservata quasi ad statum rectitudinis multo labore perducere.




[Col. 0269]
DE DALMACHIO CLUNIACENSI MONACHO in episcopum Compostellae promoto.

[Col. 0269B] Praeterea delapso unius anni spatio venerandus rex Ildefonsus, ejus gener dominus Raymundus et uxor sua nobilissima domina Urraca, consilio et cleri et populi beati Jacobi, auctori sanctae Romanae Ecclesiae quemdam monachum Cluniacensis religionis D. (Dalmacium) pudicum et religiosum virum et abbatis benedictione et licentia Compostellanae Ecclesiae, Domino auxiliante, fecerunt episcopum. Hic, sedem quasi incultam reperiens vineam, sicut formam sanctae doctrinae noverat utilitati sanctae Ecclesiae ardentissimo amore instuduit. Nam cum dominus Urbanus sanctae Romanae Ecclesiae providentissimus [Col. 0270B] episcopus apud Clarum montem concilium celebraret, religiosus idem Dalmatius cum quibusdam comprovincialium episcoporum, qui germana juncti charitate ejus sanctitati inhaeserant, in eodem concilio domino papae se praesentavit; ubi ab omnibus valde honoratus hoc privilegium, in sequenti serie conscriptum, quod nemo praedecessorum suorum impetrare potuerat, cum ipsis subsequentibus litteris de confraternitate hujus Ecclesiae scriptis apud gratiam domini papae summis precibus impetravit.


Libertas Compostellanae Ecclesiae.

Urbanus episcopus, etc.




[Col. 0269]
DISSOLUTIO DALMATII EPISCOPI ET PRAELATIO SECUNDA DIDACI GELMIRIDAE.

[Col. 0269C] Inde tanto dono rediens decoratus, Compostellanam Ecclesiam libertatis robore decoravit; sed quia non durat quem mors prosternere curat, octo dies durat quod nos dolor ejus adurat. Clerici ergo qui se de tot periculis ac tribulationibus ad portum quietis pervenisse putabant, quasi navis in medio maris ingruente tempestate de littore solet excuti, sic inter procellas hujus mundi huc illucque se quasi conspiciunt. Sed omnipotentis Dei clementia, quae secundum suae providentiae dispositionem dissoluta nave naufragantibus manum perfectae consolationis porrigit, gubernatorem nostrum catholicum regem domnum [Col. 0270C] Ildefonsum, generumque ejus piissimum comitem domnum Raymundum cum uxore sua domina Urraca divinitus animavit ut eos de hujusmodi assiduis incursibus ad portum tranquillitatis misericorditer retraheret. Quod sic factum fuisse recte ordine describitur. Clerus et populus Ecclesiae beati Jacobi omnium beneficiorum quae dominus Didacus Gelmirides eis primitus fecerat non immemores existentes, tam importuna petitione januam misericordiae praedictorum principum suppliciter pulsare studuerunt, quid apud eorum gratiam eumdem domnum Didacum pro gubernatore ei domino impetrarunt.




[Col. 0269]
SEMOTIO DIDACI PRIMI AB EPISCOPATU.

[Col. 0269D] Domnus itaque Didacus Pelais praedictus episcopus, a captione regis jam liberatus, audiens sanctissimum Dalmacium episcopum naturae debita persolvisse, et hunc alium solum totum honorem non pontificali dignitate, sed vicaria potestate pro tempore obtinere, Romam percita festinatione petiit, ibique dignitatem pontificalem se injuste amisisse et vim passum fuisse importunis clamoribus conquestus est. Unde sic factum est quod, post mortem domni Dalmacii, Ecclesia ista, inter diversas angustias posita, hoc negotium quatuor annorum spatio permansit indefinitum; per illos autem quatuor annos contiguos domnus Didacus Gelmirides vicarius totum hujus Ecclesiae honorem communi bonorum consilio ex assensu gubernavit, divina tandem pietate inspirante et ad communem utilitatem providentia persuadente, excellentissimus idem rex Adefonsus volens diffinite praefati negotii causas tam diutina protelatione agitatas, misit Romam nuntios suos cum clericis hujusce Ecclesiae suas rationes contra [Col. 0270D] eumdem Didacum Pelais calumnias adhuc in eum injuste devolventem propalaturos et pertractaturos, qui Romam pia intentione pervenientes bonae memoriae papam Urbanum, ad quem mittebantur defunctum, et Paschalem ei in honorem jam subrogatum invenerunt. Hic Paschalis ante papatus adeptionem, Ranerius dictus, in Hispania fuerat jam legatus, et totam hanc dissensionem, et beati Jacobi Ecclesiae calamitatem certissime noverat.

Reverendissimus igitur sanctae Romanae Ecclesiae episcopus P. eorum rationes et objectiones patula cordis aure perspicacius audiens, ac tantae inquietudinis summam subtili consideratione discernens, Didacum Pelagidem tantae dignitatis praelatione indignum esse dictante justitia censuit; unde haec Ecclesia, quae spatio quindecim annorum in supradictis miseriis quasi languida permanserat, Domino miserante liberata, idem papa venerabili regi nostro, clero et populo beati Jacobi subsequentes remisit litteras.

[Col. 0271A] Prosequitur ille auctor historiam electionis Didaci, qui Romam adiens pallium primo obtinuit, ac tandem [Col. 0272A] a Calixto secundo, ut ecclesia Compostellana in metropolim augeretur.




[Col. 0271]
EX DOMNIZONE DE VITA MATHILDIS DUCATRICIS.
(Cap. 4 lib. II.)


[Col. 0271A] Rex ut Henricus factus gravis est inimicus
Ecclesiae sanctae dominaeque Mathildis amandae,
In quocunque loco poterat sibi tollere, toto
Nexu tollebat terras ubicunque tenebat,
Praesertim villas ac oppida, quae comitissa
Haec ultra montes possederat a genitrice,
Abstulit omnino, nisi castrum Brigerinum,
Forte quod magnum, locuples erat undique largum.
Hoc Rex aggressus nequit intus ponere gressus.
Cum bis quinque quasi transirent jam simul anni
Rex quod ab Italia discesserat, armat equina
Dorsa viris, jurans per septem tempora, supra
Mathildis terram persistere, pace neglecta,
[Col. 0272A] Castra vocat densa, descendit ad Itala regna.
Tertius et mensis foliis florebat et herbis,
Urbs dominae quaedam praedictae chara manebat,
Tempore longaevo vocitatur Mantua vero,
Ex multis rebus dives satis ac speciebus.
Rex cupiens ipsam, fixit tentoria circa,
Quam mox athletis de sumptibus atque replevit
Nobilis et fortis Mathildis, maxime doctrix (ductrix),
Ipsa tenens montes, inimicos despicit omnes
Regis bella phalanx dabat urbi saepius atra,
Exsiliunt cives, simul athletae comitissae,
Occidunt, frangunt, coetum pellant Alemannum
Urbs bene protecta, etc.




[Col. 0271]
PRIVILEGIUM ECCLESIAE MATISCONENSIS.

[Col. 0271B] In nomine Verbi incarnati. Omnibus sanctae Dei Ecclesiae filiis sit notum quod, anno ab Incarnatione Domini nostri Jesu Christi millesimo nonagesimo sexto, et die XVII mensis Octobris, apud Matisconem, felicis recordationis domnus Urbanus Dei providentia papa secundus, per suas apostolicas multa et laudabilia privilegia atque indulta monasterio S. Petri prope civitatem Matisconensem contulit et inter caetera motu proprio excommunicat et maledicit aeternaliter omnes homines cujuscunque conditionis [Col. 0272B] existant, qui praefatum monasterium, canonicos et omnia ejus membra temere et indebite molestant, atque qui eorum privilegia, libertates, bona, possessiones, decimas, oblationes, instrumenta, immunitates, statuta, redditus, praedia et exemptiones inordinate et injuste retinent. Cunctis autem eidem monasterio sua bona et jura servantibus, sit pax Domini nostri Jesu Christi atque apostolorum Petri et Pauli. Amen.




[Col. 0271]
ORATIONES AB URBANO HABITAE IN CONCILIO CLAROMONTANO.

(Edimus seorsim infra.)




[Col. 0271]
NOTITIA De consecratione Dominici altaris Carrofensis monasterii, ab Urbano papa II facta anno 1096.

[Col. 0271C] Quoniam ab antiquis temporibus mos prudenter obtinuit ecclesiasticus quae Christianae religionis utilitatibus profutura credidit ad posterorum memoriam scribendo reducere, congruum fore decrevimus per scriptum successoribus nostris, quasi vivum ac recens, delegare, qualiter Dominicum altare apud Carrofum a domno papa Urbano secundo tempore domni Petri, post Fulcradum abbatis consecratum fuerit. Praedicto igitur papa concilium apud Clarummontem celebrante, praefati abbatis prudentia ipsius apostolici viri majestatem humiliter adiens, rogavit quatenus specialis ejus benignitas Carrofense monasterium visere atque consolari dignaretur; summumque ejus altare ecclesiae ab ipso solemniter consecraretur. Jam etenim multo ante Leo sanctissimus papa, Magni Caroli contemporaneus, aliud in eodem coenobio auctoritate apostolica benedixerat, super ipsum autem aliam Carrofenses construxerant aram. Ad hujus ergo altaris consecrationem totiusque monasterii reconciliationem dexteram abbas [Col. 0272C] exigebat apostolicam. Qui ut pius semper exstitit, magnorum virorum habito concilio ad abbatis preces curae pastoralis inclinando aures cum illo suorum sanctissimo comitatu Carrofum divino ducatu tandem pervenit. In cujus adventu quanta qualiave nobilium nec non populorum occurrerint gaudia tam venerabilis loci, ipsiusve Romani pontificis debita reverentia intuitu perspicaci competenter considerata facilius poterit perpendi. Hic quippe locus a prisco tempore, utpote Regi regum honori specialiter dedicatus, non solum a finitimis, verum etiam a longe remotis usque ad id temporis maxime est in honore habitus. Caeterum omnes nimium laetabantur divinae pietati gratias agentes nostris in partibus tantum pastorem perspexisse, cum suorum perpaucos antecessorum comprobari possit tale quid contigisse. Ad tantam itaque novitatem rei merito undique hilari mente confluebant populi; vix enim oculus visu, et auris satiatur auditu. Arbitrabantur vero se magnam suorum peccatorum indulgentiam [Col. 0273A] adepturos si, ut decebat, ad tam gloriosae officium consecrationis coadunari quoquo modo valerent, quod et Domino efficiente ad effectum pius illorum affectus militavit. Religiosus tandem apostolicus summi Salvatoris aram Spiritus sancti virtute consecraturus, altaris gradus conscendens, ante ipsum stetit, gyrantibus illum non vilibus personis simulque in tanto mysterio humili cum devotione cooperantibus, quorum nomina sigillatim subscribentur. Quam speciosum, quam salutiferum episcopales, archiepiscopales, illas insuper papales manus intueri quam sancte, quam artificiose, affectuose, suum certatim exercendo moderarentur officium! Ipse namque pastor Urbanus urbane ac curialiter omnia sicut omnium caput et magister incipiens, sacrata largiflue lympha chrismate cum oleo copiose ipsum altare irrorans propriis manibus infundens atque liniens, filiisque in Domino ut idem agerent modesto vultu indicens, donec, ut mos apostolicus in tam [Col. 0273B] sublimi observat officio, cuncta viriliter peregit toto mentis ac corporis nisu elaborabat. Peracta igitur more ecclesiastico consecratione, super ipsum altare solemnem isdem pontifex Romanus missam celebravit. Huic si quidem operi adfuerunt domnus Amatus Burdegalensis archiepiscopus, sanctaeque sedis Romanae legatus, Hugo Lugdunensis archiepiscopus similiterque legatus, Daimbertus Pisarum archiepiscopus, Raingerus quoque [Regiensis] archiepiscopus, Petrus Pictavorum, Bruno Signensis episcopus, Joannes cardinalis diaconus. Facta sunt autem haec IV Idus Januarii feria scilicet quinta, quae tunc ante beati Hilarii festum fuit, anno ab Incarnatione Domini 1096, pontificatus domni Urbani II papae anno octavo.


[Col. 0274A] De altari matutinali.

Haec consecratio debet celebrari a fidelibus ad honorem sanctae et individuae Trinitatis IV Kalend. Martii, quae facta fuit a domno Urbano papa in honore victoriosissimae crucis et sancti martyris atque pontificis Xantonensis Eutropii, qui in praesenti ecclesia requiescit. Ibi domnus papa Urbanus edictum promulgavit generale, perpetuumque sancivit memoriale, quatenus in anniversaria consecratione futurae nationes semper conveniant, et domum Dei sui honorificent ob peccatorum suorum indulgentiam. Indulsit enim papa saepe memorandus omnibus Christianis ad hanc consecrationem convenientibus septimam partem poenitentiarum, ut quanti votum habuerint taliter et poenitentibus ipsa conveniendi difficultas prodesset.

Sequitur Missa de hac solemnitate, quae ea die dicebatur.


[Col. 0274B] In ejusdem monasterii chartario invenitur vetus instrumentum donationis factae consilio, uti conjicere est, ejusdem pontificis; sic quippe incipit:

Cum quodam tempore domnus apostolicus Urbanus, Dei forte dispositione istam nostram regionem peragrando visitaret, in monasterium Sanctae Trinitatis, quod ibidem situm est honorifice ab abbate atque monachis ibi Deo servientibus susceptus est. Quo cum moraretur, quidam miles Hubertus filius, Manuum nomine, ad eum venit, cujus filius quadam dudum infortunia praeventus defunctus fuerat. Cumque multum moestus de illo cum apostolico plura perorasset pro absolutione illius animae, imo suae patris quoque ac matris obtulit Deo, id est Sanctae Trinitati medium capellae, etc.




[Col. 0273]
TEXTUS De dedicatione ecclesiae hujus sancti Majoris nostri monasterii.

[Col. 0273C] Anno ab Incarnatione Domini 1095, sexto Idus Martii, luna XI, epacta XXIII, concurrentibus II, qui est annus Philippi Francorum regis XXXVII, et Bernardi hujus monasterii nostri abbatis ab ordinatione sua annus XIII, Urbanus secundus papa gloriosus, et in nullo apostolica dignitate indignus, ab urbe Roma veniens et sola charitatis gratia Gallias invisens, cum in Claromontano concilio in praesentia quingentorum ferme Patrum, archiepiscoporum scilicet, pontificum et abbatum, ipsis universis una cum Radulfo Turonensi archiepiscopo acclamantibus et auctorizantibus privilegia libertatis et immunitatis, quae ipse papa nobis et coenobio nostro per manus reverendorum fratrum nostrorum domni Bernardi Remensis, cognomento Pontii, tunc prioris nostri, dominique Rangerii, qui postea presbyter cardinalis sanctae Romanae Ecclesiae, ac deinde Regiensis archiepiscopus fuit, et in praefato concilio ut archiepiscopus et cardinalis sedit, ab urbe Roma [Col. 0273D] miserat, auctorizasset, anno apostolatus sui VIII, id est in octavis festi hiemalis beati Martini, tandem pacis et concordiae gratia inter nos et Turonenses B. Mauritii canonicos jam tunc decennio nos persequi non cessantes faciendae (occasione stationis paschalis sublatae, de qua ad an. 1090 diximus), monasterio nostro ab eodem visitato, ipsoque ab exiguitate nostra pro tempore competenter satis, ut decuit, excepto, et apud nos diebus septem non sine multis expensis repausato, sive refrigerato, octava demum adventus sui die (videlicet VI Idus Martii), qui est terminus in prima fronte paginae adnotatus, dedicavit Deo in honorem sanctae crucis ac beatissimae Dei [Col. 0274C] genitricis perpetuaeque virginis Mariae, ac sanctorum apostolorum Petri et Pauli, necnon et beati Martini majorem basilicam nostri hujus Majoris Monasterii, in qua fratres die noctuque divino servitio incumbunt.

Pridie siquidem, quae fuerat dies Dominica, celebratis ex more missis ab eodem, adierat gradum ligneum sibi ad loquendum populo, ut est consuetudinis, in littore Ligeris praeparatum, et super eum cum archiepiscopis et episcopis et cardinalibus stans, diutissime populo infinito, qui ob hoc ipsum undequaque sitienter convenerat, solemniter exhortationis verbum faciens, et monasterii nostri ordinem ac religionem vehementissime collaudans et extollens, atque adversariorum nostrorum, canonicorum videlicet, non minus exsecrans conversationem, ac praecipue ipsorum detestans in nos actam decennio tyrannidem, innocentiam nostram in auribus tam egregii Andegavorum comitis, Fulconis junioris et [Col. 0274D] procerum ejus, qui sermoni ipsi intererant, quam omnium, qui illuc undecunque confluxerant, ipse papa exposuerat et assignaverat, et adoptatos nos ab ipso in speciales sanctae Romanae Ecclesiae filios edixerat, quos nulla prorsus de causa deinceps posset aliquis archiepiscoporum vel episcoporum absque ipsius aut successorum suorum licentia excommunicare; et ad ultimum coenobio nostro et nobis praefato comiti ac proceribus ejus, caeteroque populo commendatis benedixerat, ex praefatorum privilegiorum tenore, et absolverat omnes qui nos et universa nostra custodirent fideliter, et tuerentur atque honorarent. Omnes vero qui nos et nostra [Col. 0275A] quaelibet inquietarent, molestarent, affligerent et inhonorarent maledixerat, et donec inde satisfacientes Deo atque nobis poeniterent, perpetui anathematis catena ligaverat. Unde rediens, sermone finito, ipsa die in refectorio nostro cum duobus archiepiscopis et uno episcopo [al., quatuor episcopis] atque cardinalibus suis refecit, et, sicut dictum est, in crastino ecclesiam nostram solemniter dedicavit. Cui dedicationi Turonensis archiepiscopus, Aurelianensis Rodolphus interfuit, qui propris suis manibus pignora sanctorum, quorum nomina subscribuntur, sub Dominico altari, jubente papa collocavit, et una cum archiepiscopo Lugdunensi et primate Hugone ab infirmorum capella, pridie a Brunone Signiensi episcopo jussu papae dedicata, reliquias sanctorum, quae inibi pernoctaverant, humeris propriis in majorem basilicam deportavit, et una cum domino Rangerio supradicto alphabetum latinum, illo Graecum faciente, fecit et basilicae [Col. 0275B] ipsius parietibus, jubente papa, crucis vexillum ex oleo imposuit, atque altare de Crucifixo jussu papae mox sacravit.

In altari ergo Dominico est ineffabile corporis Christi sacramentum collocatum cum horum pignoribus sanctorum. Particula scilicet victoriosissimae crucis Christi, et de vestimentis gloriosae Dei Genitricis, de capillis et barba Petri apostoli, de vestimento Joannis Evangelistae et reliquiis sanctorum martyrum Stephani, Mauritii, Cypriani, Ermetis, Saturnini, Ferreoli, Nerei, Achillei, Pancratii, confessorum autem Mauritii, Aviti, Sulpitii, Gundulphi, Desiderii, virginum vero Amataliae et Praxedis. Locatis ergo de more sanctorum pignoribus, et sacrato altari Dominico, dotaverunt ipsum, jubente papa, comes Fulco et Robertus de Rupibus, atque Hugo [(1) 1Kb] de Calvomonte, sed et caeteri proceres, quorum ibi copia multa erat, dote quadam admodum nobis grata, id est auxilio, tuitione et consilio suo.

[Col. 0275C] Nomina sane pontificum, qui dedicationi huic interfuerunt, haec sunt: Hugo primus et legatus Lugdunensis archiepiscopus, Radulfus de Aurelianis archiepiscopus Turonensis, Rangerius supradictus, Bruno Signiensis episcopus. Dominus vero Amatus (archiepisc. Burdigalae) aegrotabat apud nos, foris scilicet in camera, sed ejus tamen ope et consilio facta est dedicatio ipsa. Cardinales isti adfuerunt: Albertus presbyter, Thesto presbyter, Gregorius diaconus Ticinensis, Joannes Garcellus diaconus et primiscrinius, qui omnes in Claromontano concilio fuerant. Dominus etiam abbas noster Bernardus, et abbas Puilliensis Otho adfuerunt.

Ipsa die sacratum est coemeterium ultra murum nostri coemeterii usque ad viam quae ducebat ad molendinos, a domino Rangerio et ab episcopo [Col. 0276A] Signiensi visu papae. In crastino vero sacravit ipse papa coemeterium Sancti Nicolai spargens aquam benedictam, et jubente eo, dominus Hugo primas et dominus Rangerius sacraverunt coemeterium, undique per marginem Ligeris spargentes aquam benedictam usque ad ligneam crucem, quae est supra molendinos nostros, et inde per viam versus ecclesiam Sancti Joannis, usque ad limitem coemeterii pridie sacrati, et inde versus occidentem inter viridarium nostrum et vineam usque ad viam quae de Sancto Nicolao ducit ad portam monasterii nostri; deinde per vineam, videlicet usque ad Morevum burgi, aquam spargentes per pasticum et vineam extra burgum usque prope ecclesiam Sancti Gorgonii, itemque inde usque ad ipsam Ligerim indirectum, atque iterum inde ad locum unde spargere aquam coeperant in gyro sacrantes coemeterium, ut dictum est, redierunt.

[Col. 0276B] Hugo de Calvomonte, filius Sulpicii de Ambaziaco, cum puer adhuc esset, et mater ejus quae neptis erat Gaufredi de Calvomonte, consenserunt venditioni factae monachis Majoris Monasterii de duabus quartis terrae apud culturam Rathonis. Postea cum factus esset juvenis et patri successisset in honore, et cum Ambaziaco simul Calvummontem loco Gaufredi avunculi sui possideret, easdem quartas repetere voluit. Contigit interim Dei nutu Urbanum papam virum gloriosum humilitatem nostram dignanter invisere, et post paucos dies venire ad Majus Monasterium et basilicam nostram solemniter dedicare, cui dedicationi interfuit ipse Hugo. Sacrato autem ex more et inuncto altari, papa residens advocavit Fulconem (scilicet comitem Andegavensem, qui nuper Turoniam Blezensi Theobaldo eripuerat) et circumstantium turbam procerum monens eos, ut ecclesiae et altari noviter dedicatis providerent dotem secundum morem solitum. Submonitus itaque [Col. 0276C] a nobis supradictum Hugonem ad se vocavit, et monuit ut quartas illas nobis relinqueret. Quod ille gratanter fecit; cui rei interfuit multitudo, utpote ad tantam celebritatem undique congregata. Inter caeteros hi nominatim censentur. Ex clericis primas et archiepiscopus Lugdunensis Hugo, Radulfus Turonensis archiepiscopus, Rangerus cardinalis, qui fuerat archiepiscopus Regiensis, Bruno Signiensis episcopus, Albertus presbyter cardinalis, Tezo presbyter cardinalis, Gregorius Papiensis diaconus cardinalis, deinde domnus Bernardus de sancto Venantio abbas noster, etc. Ex laicis vero: Fulco comes Andegavensis, Sigebrannus constabularius ejus, Robertus de Rupibus, Gausbertus praepositus de Calvomonte. Tandem sorores Hugonis praefati Adenordis et Ermensendis idem concesserunt.




[Col. 0275]
SYNODUS HABITA ANNO 1096, In qua absolutum fuit a dominio et regimine abbatum Sancti Victoris Massiliensis coenobium Psalmodiense.

[Col. 0275C] Notitia definitionis quae facta est inter Richardum abbatem Massiliensem et ejus monachos, et Psalmodiensis coenobii abbatem, videlicet Fulconem ejusdemque monasterii monachos.

Anno Dominicae Incarnationis 1094, Psalmodienses monachi venerunt ante domini Urbani papae praesentiam et fecerunt ei querimoniam super Massiliensi [Col. 0276C] abbate suisque monachis, et quod contra apostolicam auctoritatem Psalmodiense monasterium sibi subdidissent, quod audiens venerabilis papa Massiliensem abbatem, Richardum videlicet, qui tunc in his partibus legatus ejus fuerat advocavit, praecipiens ei ut haec proclamatio Bertranni Narbonensis metropolitani [(2) 1Kb] et Gibelini Arelatensium [Col. 0277A] archiepiscopi, atque episcoporum Raymundi Nemausensis et Gotofredi Magalonensis judicio, qui tunc in praesentia ejus erant, ibi audirent et diffinirent. Quae res non minimum Massilienses monachos et etiam ipsum Richardum ad tantam iracundiam provocavit ut non solum violenter Psalmodium retinerent, verum etiam monachos, qui praedictam querelam domino papae fecerant, de suo monasterio expellerent. Unde accidit quod Psalmodienses, nimia coacti necessitate, Romam reclamantes Massilienses de medio sui ejecerunt, a minimo usque ad maximum, jurantes super quatuor Evangelia se cum Massiliensibus nullam participationem in praedicto monasterio habituros se amplius fore. Quo pacto praedictus Richardus praenominatos archiepiscopos et episcopos adiit, eorumque justitiam ex parte domini papae sibi fieri postulavit, qui consilio accepto convenientes in unum, prius Psalmodium Massiliensibus reddiderunt. Psalmodiensibus propter [Col. 0277B] jusjurandum de monasterio egressis omnibus; deinde diem et locum statuerunt quo tantus clamor audiretur et diffiniretur.

Ad statutum denique diem Massilienses et Psalmodienses venerunt cum praedictis judicibus, in quorum judicio dominus papa definitionem praedictae querimoniae posuerat. Omnibus itaque ex utraque parte circumstantibus, Gibelinus Arelatensis archiepiscopus ita locutus est: Prima pars placita laudat ut Psalmodienses dicant unde de Massiliensibus conqueruntur.

Ad haec surrexerunt Stephanus Calcatellus, cui a caeteris commissum fuit ut responderet pro se et pro aliis, et ait: Fratres nostri Psalmodienses conqueruntur Deo et sancto Petro, et vobis archiepiscopis et episcopis, qui jubente domino papa nostram querelam diffinire debetis de Massiliensibus, quo Psalmodiense monasterium per violentiam, per manum laicam, per sanguinis effusionem, per monachorum [Col. 0277C] expulsionem, ad ultimum per pecuniae concessionem sibi attraxerunt, et nobis abstulerunt quamvis Psalmodium secundum privilegia apostolica, scilicet Joannis et Stephani, et per praecepta regalia, id est Caroli, Ludovici, aliorumque regum, quorum auctoritates hic nos habemus, liberum semper fuerit, et nemini debeat subjici nisi Romanae Ecclesiae. Adhuc conqueruntur fratres nostri Psalmodienses super Massiliensibus, quoniam praedictam querimoniam, domino papae deposuerunt, et, eo jubente, res deberet perduci ad finem, dominus iste Richardus, qui praesens est, monachos Psalmodienses, qui praedictam querelam fecerant, de proprio monasterio expulit, atque in exteras nationes abire et mori fecit. Haec est querimonia unde fratres nostri Psalmodienses conqueruntur super Massiliensibus, praeter alia mala quae Psalmodio intulerunt.

Ad haec Richardus abbas Massiliensis, sedisque apostolicae legatus cum suis Massiliensibus ita respondit: [Col. 0277D] Nulli dubium est, fratres mei, Psalmodienses monachos saeculariter et extra regulam vixisse usque ad tempora praedecessoris nostri Bernardi Massiliensis abbatis, qui volens eorum vitia corrigere, Raymundo comite deprecante, suorumque procerum consilio adeptus est jam dictum monasterium, et de irregulari fecit eum regulare, et ita tenuit eum usque ad diem obitus sui. Ex tum ego qui in locum ejus successi, tenui eum usque in hodiernum diem sub regularibus disciplinis, monachis ejusdem loci accipientibus abbates et priores de nostro monasterio per bonas successiones. Hanc contra eorum querimoniam responsionem facimus.

Cumque Massilienses et Psalmodienses haec et alia multa inter se conferrent, primati (legato apostolico) judices dixerunt ut, si quid aliud auctoritatis Massilienses adversus Psalmodienses habebant [Col. 0278A] ostenderent, atque jusserunt sibi reddi privilegia et praecepta regalia, quibus dicebatur nulli alteri Ecclesiae Psalmodium debere submitti, nisi Romanae. Sicque consideratis utriusque partis rationibus et congruentiis, et Psalmodii auctoritatibus perspectis, Bertrandus et Gibelinus archiepiscopi et Gotofredus atque Raymundus episcopi, praefato Richardo in medio eorum existente, quia legatus erat, judicaverunt praefatam querimoniam ut sequitur:

Licet, domine Richarde, vices domini papae in nostris partibus vos habeatis, tamen ex auctoritate ejus et vestro assensu, nobis datum est ut ad perpetuam pacem ponamus totam controversiam Psalmodiensium et Massiliensium. Judicium tale est: Secundum privilegia apostolicorum Joannis et Stephani, et praecepta rogalia Caroli, Ludovici, aliorumque regum, solius Romanae Ecclesiae jus antiquissimum est Psalmodium, et nemini debet subjici nisi soli domino papae, ac pro causa ista Psalmodienses, ut [Col. 0278B] causa eorum velocius definiretur, firmiter jurasse nunquam amplius se habituros esse societatem in praedicto Psalmodio cum Massiliensibus, et ideo omnes de suo monasterio, postquam Massiliensibus per investituram restitutum est, egressi sunt justitiam quaerentes. Vobis igitur, domine Richarde, non expedit jura beati Petri apostoli minorari, qui ejus vicarius estis, nec etiam defendere vel retinere quae male commissa seu acquisita sunt ab antecessoribus vestris; sed potius convenit canonice corrigere et emendare. Et quia non sufficiunt Massiliensibus auctoritates, quibus Psalmodium per justitiam possint habere, decernimus ut Psalmodiensibus suum monasterium libere et absolute reddatur, nullamque dominationem Massilienses ibi habeant amplius. Praecipimus etiam, si vobis placet, ut hoc judicium scribatur, et domino papae praesentetur, et si ipse laudaverit, teneatur, et in Psalmodio reservetur, nec deinceps inde aliqua inquietudo inter eos assurgat.

[Col. 0278C] Ad haec Richardus, habito consilio cum Massiliensibus, inquit, judicium vestrum laudamus et suspicimus, atque Psalmodium cum omnibus sibi pertinentibus Deo et sancto Petro et domino papae ejusdemque monachis cum charta et sine charta in perpetuum solvimus.

Factum est publice apud Caislarum castrum, in loco qui dicitur Toirozella, regnante Philippo rege Francorum, anno ab Incarnatione Domini 1096, XVI Kal. Octobris, die sanctorum Lucii et Geminiani, indictione IX [IV] concurrente IV, epacta XV, clave XI, in praesentia supradictorum judicum et Ebrardi abbatis Sancti Tiberii, Fulconis ejusdem monasterii Psalmodii abbatis, Stephani Calcatelli, Raymundi Stephani, Guillelmi Archimiberti, Guillelmi Bonasus, Guillelmi de Albanis, Raymundi Itherii, Guillelmi Bernardi, Stephani Bernardi, Pontii de Noceto, et Petri Bernardi; monachorum, Juliani Gondrici, Gontherii presbyteri; laicorum Raymundi, de Cavi, [Col. 0278D] Raynerii fratris ejus, Pontii Gaucelini, Gaucelini, fratris ejus, Pontii Bremundi de Sommedrio, Bremundi fratris ejus. Pontii Petri de Sancto Justo, Raymundi de Sancto Juliano, Bremundi de Lestrancheriis, Bertrandi fratris ejus, Raymundi Galterii, Raymundi Eldrici, Raymundi Rainonis, Guillelmi Itherii.

Ego Richardus Massiliensis abbas octava die supradictae definitionis, VIII Kal. Octobris, apud Montem-Pessulanum, laudo hanc definitionem cum hac charta monachis Psalmodiensibus in perpetuum. S. ego Pontius Stephani firmo. S. ego Bernardus Petiti firmo. S. ego Guillelmus firmo. S. ego Armannus firmo. S. ego Arnaldus firmo. S. ego Pontius firmo. S. ego Ebrardus firmo. Isti omnes monachi Massilienses fuerunt.

[Col. 0279] Laudamentum hoc jussu praenominati Richardi, in praesentia Bertranni archiepiscopi, Gotofredi Magalonensis episcopi, Angerii archidiaconi, Gaucelini de Lunello, Raymundi Rainonis et multorum aliorum. Gotofredo episcopo dictante Pontius scripsit.

[Col. 0280] Haec definitio missa fuit ad dominum Urbanum papam secundum, qui eam confirmavit bulla sua, data Romae apud Sanctum Petrum; per manum Joannis diaconi cardinalis Kalendis Maii, indictione XII, anno 1099, pontificatus sui anno XII, quam habemus.




[Col. 0279]
EXCERPTA EX LIBRO DOMNIZONIS DE VITA MATHILDIS Lib. II, capp. 3, 8, 10, 11, 12, 13, ubi multa de Urbano papa.

(Vide Patrologiae tom. CXLVIII, Opp. S. Gregorii VII.)




[Col. 0279]
DONATIO ARSINI DE ALBIONE.

Notum sit omnibus Christi fidelibus quod Arsinus de Albione, ad preces Raymundi de Albione fratris sui abbatis Sancti Petri de Condomio, accersito consultu totius nobilitatis suae provinciae, dedit Deo, et Sancto Petro de Condomio et habitatoribus ejusdem loci, tam praesentibus quam futuris, fundum [Col. 0280] et dominium villae, quae dicitur Nerag, in praesentia praedicti Raymundi abbatis fratris sui, et in manu domini Urbani papae secundi, qui et ibidem in honore sancti Thomae apostoli et sancti Nicolai episcopi et confessoris Christi nobis ecclesiam dedicavit.




[Col. 0279]
EPISTOLAE LAMBERTI ATREBATENSIS EPISCOPI AD URBANUM PAPAM.

(Vide in Lamberto ad an. 1115.)




[Col. 0279]
EPISTOLA ROBERTI ABBATIS S. REMIGII AD LAMBERTUM ATREBATENSEM.

(Vide in Lamberto.)




[Col. 0279]
EPISTOLA MANASSE ARCHIEPISCOPI REMENSIS AD MORINOS.

(Vide in Manasse Remensi.)




[Col. 0279]
EPISTOLA HILDEBERTI EPISCOPI CENOMANENSIS AD URBANUM PAPAM.

(Vide in Hildeberto Cenomanensi.)




[Col. 0279]
EXCERPTUM EX LIBRO FULCONIS COMITIS ANDEGAVENSIS Quo generis sui originem, et majorum ac proprias res gestas describit.
(Apud Acherium, Spicil. t. X, p. 393.)

In fine istius anni 1096, appropinquante Quadragesima, venit Andegavum papa Romanus Urbanus, et admonuit gentem nostram ut irent Jerusalem expugnaturi gentilem populum, qui civitatem illam et totam terram Christianorum usque Constantinopolim occupaverant. Tunc in Septuagesima dedicata est ecclesia S. Nicolai ab ipso papa. Constituit etiam [Col. 0280] idem apostolicus, et edicto jussit, ut in eodem termino quo dedicationem fecerat, indictum publicum celebraretur unoquoque anno apud S. Nicolaum, et septima pars poenitentiarum populo convenienti ad illam celebritatem dimitteretur. Unde discedens Cenomannum venit, et inde Turonum; ibique datis venerabili concilio decretis media Quadragesima [Col. 0281] coronatus est, et cum solemni processione ab ecclesia S. Mauricii ad ecclesiam Beati Martini deductus, ubi mihi florem aureum quem manu gerebat [Col. 0282] donavit. Quem ego etiam ob memoriam et amorem illius in Hosanna semper mihi meisque successoribus deferendum constitui.




[Col. 0281]
NOTITIA DIPLOMATICA IN EPISTOLAS BEATI URBANI II PAPAE.
(JAFFÉ Regesta pont. Rom., 448.)

In Urbani II bullis leguntur modo usitati Incarnationis anni, quorum initium a nativitate Christi fuit, modo anni Florentinorum (a. 1094), qui tribus mensibus post nativitatem, modo Pisanorum (a. 1095 et 1096 potissimum), qui mensibus novem ante eam coepti sunt. Neque indictionum par ratio ubique. Etenim qua priores pontifices usi erant, Constantinopolitana indictione prorsus ut videtur abjecta, notarii alias Constantinianam seu Caesaream admiserunt, quae die 25 m. Sept.; alias Pontificiam seu Romanam, quae die 1 m. Januarii habebat principium.

Sententia addita haec est: BENEDICTUS DEUS ET PATER DOMINI NOSTRI JESU CHRISTI (5, 9, 63, 83, 93, 106, 113, 126, 167, 179, 218, 219, 236, 289); pro qua nonnusquam sic est inter duos circulos: LEGIMUS, FIRMAMUS (211).

Subscripserunt:

    Episcopus Albanensis Petrus (22), Oddo (66), Gualterius (292).
    Episcopus Ostiensis Odo (292).
    Episcopus Portuensis Joannes (127).
    Episcopus Praenestinus Bernardus (66).
    Episcopus Sabinensis Minutus (22), Ubaldus (66).
    Episcopus Signiensis Bruno (22, 177).
    Presb. card. (ex tit. Quatuor Coronatorum) Hermannus (66).
    Presb. card. (tit. S. Vitalis) Gregorius (66).
    Presb. card. (tit. S. Susannae) Benedictus (66).
    Presb. card. de tit. SS. Joannis et Pauli Bonus Senior (127), Teuzo (292).
    Presb. card. ex tit. S. Clementis Nunerius [l. Rainerius] (292).
    Presb. card. ex tit. S. Anastasiae Joannes (292).
    Presb. card. S. R. E. et Massiliensis abbas Richardus (127).
    Presb. card. Albertus (127, 177, 186), Teuzo (127, 177, 186).
    Diac. card. Gregorius (127, 186), Hugo (127), Herimannus (127).
    Diac. card. Rogerius (127, 177).
    Card. Rainerius (241), Joannes (241).


Scriptae bullae sunt p. m.

    Gerardi notarii regionarii et scriniarii S. R. E. (22, 246).
    Gregorii scriniarii atque notarii sacri palatii (35, 37, 38, 40, 41).
    Lanfranci notarii sacri palatii (49, 220).
    Lanfranci vice agentis cancellarii sacri palatii (58).
    Bonihominis Scriniarii sacri palatii (106).
    Petri notarii regionarii et scriniarii sacri palatii (113, 218, 219, 224, 233, 247, 290, 291, 299).
    Joannis S. R. E. scriniarii, Constantini filii (234).


Datae:


A die 15 Oct. 1088 ad diem 1 Julii 1089:

P. m. Joannis diaconi S. R. E. et prosignatoris domini Urbani II papae (5, 9, 10, 12, 17, 18, 19).


Mense Julio 1089:

P. m. Joannis S. R. E. diaconi et cancellarii (20, 22).

Caeterae:

    P. m. Joannis S. R. E. diaconi cardinalis (26, 27, 28, 35, 36, 38, 39, 40, 41, 48, 49, 50, 51, 52, 59, 60, 61, 62, 63, 65, 66, 67, 79, 84, 87, 93, 99, 106, 113, 118, 126, 127, 128, 129, 131, 135, 136, 137, 138, 139, 141, 143, 145, 148, 149, 151, 152, 153, 154, 157, 158, 159, 160, 161, 164, 165, 166, 167, 168, 169, 170, 175, 177, 178, 179, 180, 181, 182, 185, 186, 186 bis, 188, 189, 190, 196, 197, 200, 201, 202, 202 bis, 203, 204, 205, 211, 218, 219, 220, 233, 234, 237, 238, 239, 240, 242, 247, 289, 290, 291, 292, 297, 299).
    P. m. Hotesculici presbyteri vicem gerentis cancellarii (37).
    P. m. Lanfranci vicem agentis cancellarii (224, 236).


Scriptae et datae p. m. Lanfranci, vicem gerentis cancellarii (227, 228).




[Col. 0283]
BEATI URBANI II PONTIFICIS ROMANI EPISTOLAE ET PRIVILEGIA.



[GENUINA.]



I. Epistola Urbani papae II ad Salzburgensem aliosque episcopos.---Eos de sua in summum pontificem electione certos facit, hortaturque ut viriliter pro Ecclesia certent. (Anno 1088.)
[Dom MARTENE Ampl. Collect. I, 520, ex ms. Sancti Germani a Pratis.]
[Col. 0283A]

URBANUS episcopus, servus servorum Dei, venerabili Salzeburgensi archiepiscopo, caeterisque reverendissimis episcopis, Pataviensi, Wirceburgensi, Wormatiensi, Augustensi, Constantiensi, et venerandis abbatibus, et gloriosissimis WELPHONI B. et B atque omnibus majoribus et minoribus beati Petri fidelibus, salutem et apostolicam benedictionem.

[Col. 0283B] Nosse volumus beatitudinem vestram, quae circa nos gesta sunt noviter: reverendissimi siquidem fratres nostri episcopi et cardinales, Saviensis videlicet, Tusculanensis, Albanensis, Signensis praeterea et Portuensis legationem, et consensum, et petitionem ferens omnium fidelium laicorum nostrae parti faventium clericorum Romae eligentium, et religiosissimus abbas Casinensis omnium diaconorum, et R. cardinalis tituli S. Clementis omnium cardinalium, nec non et B. praefectus omnium fidelium laicorum, una cum 21 episcopis et quatuor abbatibus apud Terracinam coadunati, et triduano jejunio cum multis precibus communiter celebrato, Dominico tandem die IV Idus Martii mihi omnium indignissimo contra omne votum et desiderium, Deus [Col. 0283C] scit, et plurimum renitenti regimen sedis apostolicae commisere, et omnium tam praesentium quam et absentium praedictorum fidelium consensu me eligentes, et auctoritatem atque imperium sanctae memoriae praedecessorum meorum Gregorii et Victoris habere se super hoc asserentes, longe impar viribus meis imposuerunt; sed quoniam, ut ante Deum loquar, nulla honoris ambitione, nulla omnino praesumptione, sed sola tot tantorumque religiosorum virorum non absque periculo contemnenda obedientia, confidens insuper de misericordia omnipotentis Dei, tantum onus in praesenti in tam periculoso tempore subire sum coactus. Rogamus et obsecramus in Domino Jesu, ut in ea quam coepistis et quam domino et praedecessori nostro beatae memoriae [Col. 0284A] Gregorio semper ostendistis fidelitate et devotione, et benevolentia firmiter maneatis, sanctamque Romanam Ecclesiam matrem vestram, omnibus quibus valeatis auxiliis et consiliis adjuvetis. De me porro ita in omnibus confidite, et credite sicut de beatissimo Patre nostro papa Gregorio, cujus ex toto sequi vestigia cupiens, omnia quae respuit respuo, quae damnavit damno, quae dilexit prorsus amplector, quae vero rata et catholica duxerit confirmo et approbo, et ad postremum in utramque partem qualiter ipse sensit in omnibus omnino sentio atque consentio. Nunc ergo precor et amplector fraternitatem vestram, ut agatis viriliter atque constanter, et confortemini in potentia virtutis Dei ascendentes ex adverso et opponentes murum [Col. 0284B] pro domo Israel, ut strenuissimi Domini bellatores stetis in praelio in die ipsius. Vos ergo qui spiritualiter estis, eos qui instructi non sunt verbis et exemplis instruite, et exhortamini sicut scitis et necessitas exigit hujus periculosi temporis. Cum enim apud vos eram, tales vos omnes inveni, ut voce ipsius Domini possem clamare: Amen dico vobis, non inveni tantam fidem in Israel; qui autem perseveraverit in finem, hic salvus erit. Insuper apud omnipotentis Dei misericordiam continuas preces effundite, quatenus et Ecclesiam suam sanctam in gradum pristinum misericorditer restaurare dignetur. Ipse autem Deus pacis conterat Satanam sub pedibus vestri velociter. Gratia Domini nostri Jesu Christi sit cum omnibus vobis, dilectissimi in Christo.

[Col. 0284C] Datum apud Terracinam III Idus [(3) 1Kb] Martii.



II. Epistola Urbani II papae ad Hugonem abbatem Cluniacensem.---Pontificatum sibi delatum nuntiat. Rogat ut ad se veniat. (Anno 1088.)
[MABILL., Annal. Bened. V, 251.]

URBANUS episcopus, servus servorum Dei, HUGONI reverendissimo abbati Cluniacensi, omnique ejus sancto conventui salutem et apostolicam benedictionem

Quoniam sanctitatem vestram satis avidam exaltationis Romanae Ecclesiae novimus, ea quae circa nos acta sunt compendio vobis notificare curamus. Notum itaque facimus dilectioni vestrae, quod apud Terracinam [Col. 0285A] Campaniae civitatem sanctae Romanae Ecclesiae episcopi et cardinales, Portuensis videlicet, Sabinensis, Tusculanus, Albanensis et Signensis, cum aliis episcopis numero sexdecim et abbatibus quatuor, aliisque quamplurimis viris religiosis convenientibus; cum Portuensis episcopus omnium Romanorum clericorum catholicae parti faventium se legatum diceret, abbas vero Casinensis cardinalis diaconus caeterorum diaconorum; P. quoque cardinalis tituli Sancti Clementis omnium cardinalium; praefectus autem Urbis laicorum omnium se ferre assereret legationem, cumque post triduanum jejunium, supplicationibus multis magnisque ad Deum precibus vehementer insisterent, quod ego quidem omnino dignus non fui, tandem me sibi [Col. 0285B] quarto Idus Martii in pontificem elegerunt. Quibus, Deum testor, non ambitionis causa, nec alicujus dignitatis desiderio assensum praebui; sed quia tot tantisque viris inobediens esse verebar, talique quali tempore si quantum ad me periclitanti Ecclesiae non subvenirem, Deum me offendere metuebam; praesertim cum praedecessores meos viros omni veneratione dignos, Gregorium scilicet atque Victorem, hoc sibi divine praecepisse asserunt. Rogo igitur, desiderantissime, nimiumque te deprecor ut, si qua tibi sunt pietatis viscera, si qua filii et alumni tui est tibi memoria, me multum id cupientem tua praesentia consolari, sanctamque matrem tuam Romanam Ecclesiam, si unquam possibile fuerit, tuo multum nobis optabili adventu visitare digneris. At [Col. 0285C] vero, si id fieri nequit, ut tales de filiis tuis confratribus meis te ad nos mandare non pigeat, in quibus te videam, te suscipiam, tuae consolationis in immensis perturbationibus positus verba cognoscam, qui tuam charitatem tuaeque dilectionis affectum mihi repraesentent, qui qualiter et tu omniumque fratrum nostrorum se habeat congregatio mihi denuntient. Precor autem ut omnem sanctorum fratrum congregationem commonere facias, ut apud omnipotentis Dei clementiam preces effundant, quatenus et nos et Ecclesiam suam sanctam, quae tantis videtur subjacere periculis, in pristinum restaurare statum dignetur. Noveris enim omnibus specialius hoc negotium super te pendere. Vale.

Datum III Idus Maii apud Terracinam [(3*) 1Kb] .



III. Urbani II papae epistola ad episcopos, clerum et populum Viennensis provinciae.---De Viennensi archiepiscopo eligendo, cum haec metropolis jam diu pastore esset destituta. (Anno 1088.)
[D. BOUQUET, Recueil, tom. XIV, pag. 689, ex Biblioth. Floriac., parte III, p. 74.]
[Col. 0285D]

URBANUS episcopus, servus servorum Dei, venerabilibus episcopis et confratribus, Valentino (Gontardo), Genevensi (Guidoni), Maurianensi (Conrado), [Col. 0286A] Gratianopolitano (Hugoni), Diensi (Ismioni) et Vivariensi (Joanni), et universo clero et populo Viennensis Ecclesiae, salutem et apostolicam benedictionem.

Nolumus latere fraternitatem vestram nos sola gratia Dei, nullis nostris praecedentibus meritis, de unanimi et universali catholicorum consensu ad Romanam Ecclesiam ac Romani pontificalis culmen electos. Unde quoniam, ut Scriptura testatur, frater fratrem adjuvans, civitas munita et fortis (Prov. XXIII, 19), rogamus vos et obsecramus in Domino Jesu Christo, ut tam pro nobis quam pro sancta matre vestra Romana Ecclesia incessanter Dominum exoretis, quatenus quod ejus nutu inchoare potuimus, universis inimicorum obstaculis superatis, [Col. 0286B] ad dignos sibique placentes effectus perducere valeamus. Nos autem pro certo sciatis Ecclesiam vestram multum diligere, eamque inter caeteras nostrae providentiae commissas Ecclesias magno amoris voto cupere honorare. Quoniam igitur jamdiu vestra metropolis pastore cognoscitur destituta, apostolica vobis praeceptione mandamus ut eidem Ecclesiae, quantocius poteritis, aptum et idoneum pastorem eligere procuretis. Tanta enim dilatio magnum detrimentum, magnam animarum solet afferre perniciem. Canonica etiam auctoritate cautum esse nostis, quod ultra tres menses episcopo suo Ecclesia vacare non debet; quanto igitur minus per tot annorum curricula! Et quoniam solitum est, in spatio [Col. 0286C] quo vacat Ecclesia, a nonnullis irreligiosis bona ejus ac beneficia diripi, apostolica hoc omnimode auctoritate interdicendum mandamus; hoc quoque specialiter praecipientes ut Ecclesia Romanensis et Ecclesia B. Petri de Campania, quae sub jure ac ditione Viennensis Ecclesiae antiquitus fuisse noscuntur, eidem Ecclesiae quiete permaneant, et nulla magna parvaque persona vel ipsas Ecclesias, vel earum bona Viennae Ecclesiae, absque alicujus personae molestatione seu diminutione, quieta et illibata permanere sub sui pontificis apostolica auctoritate decernimus. Obtemperantes vos jussionibus nostris omnipotens Deus benedicat.



IV. Urbani II papae epistola ad Lanfrancum Cantuariensem archiepiscopum.---De Ecclesiae angustiis ac de suscepto pontificatu. (Anno 1088.)
[Edidit THEINERUS, Disquisit. critic., p. 207.]
[Col. 0286D]

URBANUS episcopus, servus servorum Dei, LANFRANCO sanctae Cantuariorum Ecclesiae reverendissimo archiepiscopo salutem et apostolicam benedictionem.

Non latere credimus prudentiam tuam, charissime Pater, quot procellis, quot tempestatibus ex longo jam tempore patitur navis Petri jactata seu negligente illo seu potius dormiente ad ipsam fere submersionem [Col. 0287A] perducta sit. Pervenisse etiam ad aures religionis tuae non dubitamus, quod expetente nos atque cogente universa catholicorum duntaxat Ecclesia, praecedente quoque gemina dominorum praedecessorum nostrorum Gregorii atque Vitellii inevitabili praeceptione, temporis etiam necessitate permaxima constringente, ad summum Romanae sedis sacerdotium indigni omnino et prorsus tanto officio impares quo nescio de judicio provecti sumus. Quod videlicet quomodo et qualiter gestum sit, si non forsitan plene addicisti, dilectissimus filius noster Rogerus, cardinalis Ecclesiae nostrae subdiaconus, ordine toto referre valebit. Nunc itaque, quoniam sanctae Romanae Ecclesiae matris videlicet tuae unum te hoc tempore de primoribus filium nobilissimum et verissimum scimus, [Col. 0287B] ad ejus servitium, ad ejus defensionem, ad ejus denique debitam obedientiam fraternitatem tuam litteris praesentibus invitamus, et ut ei in tantis necessitatibus tantisque periculis et consilii et auxilii tui dexteram porrigas, enixius flagitamus. Religio siquidem prudentia et fides egregia tua ubique terrarum Dei gratia famosa et celebris est. Ecclesia vero, cui praesides, quam specialius esse Romanae debeat Ecclesiae obediens ac devota, per quam scilicet catholicae fidei rudimenta suscipiens a servitute est daemoniaca liberata, non est incognitum. Studeat igitur ac satagat prudentia tua pro scire pro posse Romanae Ecclesiae modis omnibus subvenire, studeat nostras Ecclesias locorum scilicet diversitate distantes, catholicorum morum unitate connectere, et [Col. 0287C] si quid in partibus illis apostolicae sedi contrarium, si quid forte ejus auctoritati repugnans invenieris secundum datam tibi divinitus sapientiam redargue, fortiter reprime, sagaciter cura corrigere. Regem etiam ipsum nostrum charissimum filium, auctorabilis fraternitas tua conveniat, hortetur et moneat, ut et ipse quoque pro modo suo pro officio suo multis periculis et maximis necessitatibus laborantem matrem suam Romanam Ecclesiam consilio et solatio suo adjuvare et honorare studeat. Et quoniam, ut Scriptura loquitur, amicus in necessitate probatur, et item: Non cognoscitur in bonis amicus, nec celatur in malis inimicus, necessitatis hoc tempus minime negligendum ducat, sed si quam fidem, si quam Romanae Ecclesiae amicitiam debet, nunc cum opportunum [Col. 0287D] quammaxime est, liberalis et devotus ostendat. Pecuniam porro, quam de regno eodem beatus Petrus consuetudinaliter solebat accipere, per hunc supradictum filium nostrum Rogerum sive per alium suum fidelem legatum una cum eo vel usque Cluniacum quantocius potuerit transmittat, ut et gratiam ejusdem beati Petri adipisci valeat, et nos super augmentatione et exaltatione regni sui promptos semper et paratos inveniat. Praeterea orationibus sanctitatis tuae nos devotissime committentes, praesentium latorem Rogerum tibi plurimum commendamus, [Col. 0288A] ut et ei in servitio beati Petri et adjutorium in omnibus, quibus indiguerit, tribuas exoramus.

Data apud Terracinam quarta Idus Aprilis.



V. Primatus Ecclesiae Toletanae in Hispaniis restituitur. (Anno 1088.)
[MABILLON et RUINART, Ouvr. posth. III, 344.]

URBANUS episcopus, servus servorum Dei, reverendissimo fratri BERNARDO, archiepiscopo Toletano, ejusque successoribus in perpetuum.

Cunctis sanctorum decretales scientibus institutiones liquet quantae Toletana Ecclesia dignitatis fuerit ex antiquo et quantae in Hispanicis et Gallicis regionibus [(4) 1Kb] auctoritatis exstiterit, quantaeque per eam in ecclesiasticis negotiis utilitates accreverint, [Col. 0288B] sed peccato populi promerente a Saracenis eadem civitas capta, et ad nihilum Christianae religionis illic libertas redacta est, adeo ut per annos trecentos pene septuaginta nulla illic viguerit Christiani pontificii dignitas. Nostris autem temporibus divina populum suum respiciente clementia, studio Ildefonsi gloriosissimi regis, latore populi Christiani Sarracenis expulsis, Christianorum viribus [al., juribus] Toletana civitas est restituta. Igitur voluntate et consensu unanimi comprovincialium populorum, pontificum atque principum, et Ildefonsi excellentis regis te, frater charissime Bernarde, primum illius urbis post tanta tempora praesulem eligi divinae placuit examini majestatis. Et nos ergo miserationi supernae gratiae respondentes, quia per tanta terrarum [Col. 0288C] mariumque discrimina Romanae auctoritatem Ecclesiae suppliciter expetisti, auctoritatem Christianam Toletanae Ecclesiae restituere non negamus. Gaudemus etiam corde [al., gaudentes ergo corde, etc.] laetissimo, et magnas, ut decet, Deo gratias agimus, quod tantam nostris temporibus, dignatus est Christiano populo donare victoriam, statumque ejusdem urbis quoad nostras etiam facultates stabilire atque augere, ipso adjuvante, praeoptamus, tum benevolentia Ecclesiae Romanae solita, et digna Toletanae Ecclesiae reverentia, tum charissimi filii nostri praestantissimi regis Ildefonsi precibus invitati, pallium tibi, frater venerabilis Bernarde, ex apostolorum Petri et Pauli benedictione contradimus, plenitudinem scilicet omnis sacerdotalis dignitatis, teque, secundum [Col. 0288D] quod ejusdem urbis antiquitus constat exstitisse pontifices, in totis Hispaniarum regis primatem privilegii nostri sanctione statuimus. Primatem te universi praesules Hispaniarum respiciant, et ad te, si quid inter eos quaestione dignum exortum fuerit, referent, salva tamen Romanae Ecclesiae auctoritate, et metropolitanorum privilegiis singulorum. Toletanam ergo ecclesiam jure perpetuo tibi tuisque, si divina praestiterit gratia, successoribus canonicis tenore hujus privilegii confirmamus, etc.

Datum Anagniae per manus Joannis S. R. E. diaconi [Col. 0289A] cardinalis et praesignatoris domini Urbani secundi papae Idibus Octobris, anno Dominicae Incarnationis 1088, indictione XI, anno pontificatus domini Urbani papae primo.



VI. Urbani II epistola ad Ildefonsum Galleciae regem:---Toletanam Ecclesiam Sarracenis ereptam gratulatur. Commendat Bernardum, archiepiscopum Toletanum, a sese pallio donatum, primatemque in totis Hispaniarum regnis constitutum. (Anno 1088.)
[MABILLON et RUINART, Ouvrages posth. III, 346.]

URBANUS, etc., ILDEFONSO regi Galliciae.

Duo sunt, rex Ildefonse [(4*) 1Kb] , quibus principaliter mundus hic regitur, sacerdotalis dignitas et regalis [Col. 0289B] potestas; sed sacerdotalis dignitas, fili charissime, tanto potestatem regiam antecedit, ut de ipsis regibus omnium rationem posituri sumus regi universorum. Quapropter pastoralis nos cura compellit, non solum de minorum, sed de majorum quoque salute pro viribus providere: quam pastori vero suas oves illaesas restituere, quae nobis commissae sunt valeamus, tuae praecipue debemus saluti prospicere quem Christianae fidei propugnatorem Ecclesiae Christus effecit. Memento ergo, memento, fili mi amantissime, quantam tibi gloriam divinae contulit gratia majestatis, et sicut ipse tuum prae caeteris regnum nobilitavit, ita tu ei studeas prae caeteris devotius ac familiarius deservire. Dicit enim ipse Dominus per prophetam: Honorificantes me honorificabo; [Col. 0289C] qui autem me contemnunt, erunt ignobiles (I Reg. II, 30). Gratias itaque Domino et laboribus tuis agimus quod de Sarracenorum jure Toletana est Ecclesia liberata. Fratrem autem venerabilem Bernardum ejusdem urbis praesulem tuis exhortationibus invitati digne ac reverenter excepimus, et ei pallium contradentes, privilegium quoque Toletanae Ecclesiae antiquae majestatis indulsimus. Ipsum enim in totis Hispaniarum regnis primatem statuimus, et quidquid Toletana Ecclesia antiquitus noscitur habuisse, nunc quoque ex apostolicae sedis liberalitate in posterum habere censuimus. Tu illum ut patrem charissimum exaudias, et quaeque tibi ex Domino nuntiaverit, obedire curato; et Ecclesiam ejus temporalibus non desistas auxiliis ac beneficiis exaltare. [Col. 0289D] Inter caetera vero laudum tuarum praeconia pervenit ad aures nostras, quod sine gravi dolore audire nequivimus, episcopum scilicet sancti Jacobi a te [Col. 0290A] captum, et in captione ab episcopali dignitate depositum, quod canonibus noveris omnino contrarium, et catholicis auribus non ferendum, quod tanto nos amplius contristavit, quanto te ampliori affectione complectimur. Nunc tibi, rex gloriosissime Ildefonse, Dei et apostolorum vice mandamus, orantes, quatenus eumdem episcopum suae integrae restituas per Toletanum archiepiscopum dignitati; neque id per Richardum cardinalem sedis apostolicae factum excusaveris; quia et canonibus omnino est contrarium, et Richardus tunc legatione sedis apostolicae minime fungebatur. Quod ergo ille tunc gessit, quem Victor papa sanctae memoriae tertius legatione privaverat [(5) 1Kb] , nos irritum judicamus. In remissionem peccatorum et sedis apostolicae obedientiam suae dignitati episcopo [Col. 0290B] restituto [(6) 1Kb] , et ad nostram praesentiam cum legatis tuis ipse perveniat canonice judicandus; sin autem facere nos erga dilectionem tuam compelleres invitos, quod nos quoque fecisse nollemus. Memento religiosi principis Constantini, qui sacerdotum judicia nec audire voluit, indignum judicans dictos [(7) 1Kb] ab hominibus judicari. Audi ergo in nobis Dominum et apostolos ejus, si te ab ipsis velis, et a nobis in iis quae postulaveris exaudiri. Rex regum Dominus cor tuum gratiae suae fulgore illustret, victorias tibi tribuat, regnum tuum exaltet, itaque te semper vivere concedat, ut et temporali regno perfruaris feliciter, et aeterno perenniter gratuleris. Amen.



VII. Urbanus II archiepiscopos Hispaniae monet de restitutione primatus Toletani. (Anno 1088.)
[MABILL. et RUINART, Ouvr. posth. III, 349.]
[Col. 0290C]

URBANUS, etc., Terraconensi [(8) 1Kb] et caeteris Hispaniarum archiepiscopis.

Quisquis voluntatem gerit, ut sibi alii subjiciantur, dedignari non debet, ut ipsi quoque aliis sit subjectus. Hic enim ordo regiminis atque praelationis non solum in terrestri, sed in supercoelesti quoque Ecclesia observatur, rege omnium disponente, ut si omnium principe alii aliis principentur. Toletanum siquidem archiepiscopum privilegii nostri auctoritate primatem in totis Hispaniarum regnis fore decrevimus, salva sedis apostolicae auctoritate, et metropolitanorum [Col. 0290D] privilegiis singulorum. Si quid igitur inter vos grave contigerit, quia ab apostolica sede procul estis, ad eum velut ad primatem vestrum omnium [Col. 0291A] recurretis, ejusque judicio quae vobis sunt gravia terminabitis. Quod si quid forte ipsius quoque judicio nequiverit definiri, ad apostolicam sedem, ut dignum est, velut omnium sedium principem referetur. Qui autem vestrum sine metropolitanis propriis sunt, ipsi interim velut proprio subesse debebunt. Valete.



VIII. Urbani II epistola ad Hugonem abbatem Cluniacensem de primatu collato Ecclesiae Toletanae. (Anno 1088.)
[MABILL. et RUIN., Ouvr. posth. III, 350.]

URBANUS, etc., HUGONI, abbati Cluniacensi, etc.

Venerabilem fratrem nostrum Bernardum Toletanae Ecclesiae praesulem tam pro tuae postulatione [Col. 0291B] dilectionis, quam pro ipsius reverentia religionis et Toletanae Ecclesiae honore reverenter excepimus. Ipsi etiam ad sedis apostolicae et Romanae Ecclesiae ut matris omnium majestatem, quemadmodum dignum est devote ac simpliciter concurrenti antiqua Ecclesiae suae prout rogasti munimenta concessimus, et privilegii nostri paginam pristina plenam dignitate, libenter indulsimus. Primatem episcoporum omnium, qui in Hispaniis sunt effecimus, et quaeque super eo tua nos charitas flagitavit, cum pallii datione contradidimus. Tibi ergo par est amoris nostri studio respondere, et nostris ac Romanae Ecclesiae auxiliis fideliter deservire. Nos enim et praecipua te ac fratres tuos affectione diligimus, et omnia monasterii vestri loca, ubi liberum fuerit, in nostrae [Col. 0291C] specialiter manus protectionem suscipimus; ita ut nec episcopus quilibet, nec legatus, nisi cui a nobis idipsum specialiter injunctum fuerit, praeter voluntatem tuam de vestris audeat negotiis judicare, salvo tamen jure episcoporum, quod in eis hactenus habuisse noscuntur. Vos ergo nostri semper in omnibus vestris ad Dominum precibus memores sitis; et sicut nos vos et vestra specialiter fovemus, ita vos nos apud Dominum spiritualiter commendare curetis; nosque ac Romanam Ecclesiam, ubi oportet, et ubi facultas est adjuvetis. Dominus omnipotens sua nos gratia foveat, conservet ac protegat. Amen.



IX. Urbanus II monasterii Cluniacensis possessiones et privilegia confirmat, et Hugoni abbati mitrae, dalmaticae chirothecarum, sandaliorum usum concedit. (Anno 1088.)
[Bibliotheca Cluniacensis, p. 514.]
[Col. 0291D]

URBANUS episcopus, servus servorum Dei, HUGONI sanctissimo abbati Cluniacensi, ejusque successoribus in perpetuum.

Cum omnibus sanctae filiis Ecclesiae ex sedis apostolicae auctoritate, et benevolentia debitores existimus, venerabilibus tamen personis atque locis, maxime quae apostolicae sedi semper specialius adhaeserunt ac devotius, quaeque ampliori religionis gloria eminent, propensiori nos convenit charitatis studio imminere. Tibi ergo, sanctissime, reverentissime ac dilectissime frater, tam ex antiquae sedis [Col. 0292A] apostolicae familiaritate, quam ex nobilissima tuae tuique coenobii religionis reverentia, singularis a nobis debetur praerogativa dilectionis. Est praeterea quod nos tibi non minus, tuoque monasterio faciat debitores, quoniam per te monasticae religionis rudimenta suscepi. In tuo coenobio per secundam sancti Spiritus gratiam sum renatus, cui hactenus impensiori gratia Romana Ecclesia dilectionis ac protectionis curam impendisse dignoscitur. Quidquid igitur libertatis, quidquid immunitatis, quidquid auctoritatis tibi, tuisque successoribus, tuoque coenobio, per antecessorum nostrorum privilegia concessum fuisse constat, nos quoque hujus nostri decreti pagina conferimus, tradimus, confirmamus. Hoc insuper adjicientes, ut monasterium Sanctae Mariae de Charitate, [Col. 0292B] monasterium S. Martini de Campis apud Parisios, monasterium Sancti Dionysii apud Nungentum, S. Mariae de Nazara, S. Gervasii de Exis, S. Mariae de Arulis, S. Petri de Campo-rotundo, S. Genesii in Elnensi episcopatu, S. Pauli in Valle olei, S. Mariae de Cubaria, S. Mariae de Salella, S. Mariae de Tolosa, S. Trinitatis in Marciniaco, quod tu in alodio proprio aedificasti, nunquam tuo, tuorumque successorum regimini ordinatione subtrahatur. Caetera vero omnia quae antecessores nostri vestro monasterio privilegia tradiderunt, nos quoque contradimus atque firmamus. Moisiacense sane coenobium, in ea, qua nunc est, in posterum libertate permaneat, nisi forte episcopus admiserit, propter quod ejus debeat ditione privari. Quicunque [Col. 0292C] autem melioris vitae appetitu, vestrum voluerit advenire coenobium, libera tibi, tuisque successoribus facultas maneat, secundum tenorem regulae S. Patris nostri Benedicti eos suscipere. Praeterea decernimus atque stabilimus ne quis ultra legatus Romani antistitis vices in vestris partibus agens, absque ipsius licentia vel praeceptione, buccam in vos, aut vestra monasteria audeat aperire, vel nisi ad idipsum specialiter dirigatur. Episcopis vero, in quorum dioecesibus vestrae sunt facultates, omnino non liceat de vestris monachis aut monasteriis judicare. Salvo canonico illo jure, quod in eis hactenus habuerunt. Si quid autem causae in eos habuerint, te, tuosve successores appellent. Quod si per vos lis nequiverit [Col. 0292D] definiri, ad sedem apostolicam referatur, ejus solius, vel legati ejus judicio definiendum. Tibi plane peculiari devotione concedimus, ut in processionum missarumque solemnibus mitra utaris episcopali. In praecipuis vero festivitatibus, id est in quinque, quas praecipuas habetis, et in Theophania, et in Ascensione, nec non et in Dedicatione vestrae Ecclesiae, dalmaticam, chirothecas et sandalia induaris. Et hoc ad tuae religionis evidentiam atque ostensionem nostrae peculiaris dilectionis, quam ex sede apostolica magis meritis exigentibus promereris. Tuam de caetero condecet sanctitatem, quemadmodum ab Romana Ecclesia specialius honoratur, ita ejusdem Ecclesiae servitiis et utilitatibus singulariter insudare, quatenus et hactenus vobis ab eadem Ecclesia concessa [Col. 0293A] stabili tenore permaneant, et dignius vestrum sit coenobium in futuro majoris praemia gloriae adipisci.

Datum Romae per manus Joannis diaconi sanctae Romanae Ecclesiae, prosignatoris domni Urbani II papae. Kal. Novemb., indict. XI, anno Dominicae Incarn. 1088, pontificatus vero ejusdem domni Urbani papae primo.



X. Urbani II papae epistola ad Gothofredum Magalonensem episcopum.---Substantionensis comitatus et Magalonensis episcopatus investituram de manu ejus recipit. Quapropter eam Ecclesiam et comitatum sub speciali Romanae Ecclesiae protectione ponit, et curam percipiendi censum annum unius unciae auri de praedicto comitatu ei demandat. (Circa annum 1088.)
[D. BOUQUET, Recueil, t. XIV, p. 690.]
[Col. 0293B]

URBANUS episcopus, servus servorum Dei, GOTHOFREDO Magalonensi episcopo ejusque successoribus in perpetuum.

Universum sanctae Ecclesiae corpus miserante Deo, per unigeniti Filii sui Redemptoris nostri sanguinem propria constat et perpetua libertate donatum; sed pravorum hominum astu, pastorum negligentia, quaedam per orbem Ecclesiae ditioni sunt saecularium potestatum addictae. Supernae autem miserationis respectu idcirco ad universale sedis apostolicae regimen promoti sumus, quatenus debeamus omnibus modis quae ad earum spectant salutem et gloriam providere, ut, ab omni servitutis vinculo [Col. 0293C] liberae, sua semper libertate gaudeant. Ad hoc autem omnipotens Dominus Romanam Ecclesiam Ecclesiarum matrem principemque constituit, ut ea disponente corrigantur quae mala sunt, et quae recta sunt confirmentur. Tibi itaque, frater Gothofrede Magalonensis episcopo, Magalonensem Ecclesiam, tuisque successoribus canonicis, sub Romana libertate specialiter permansuram jure perpetuo confirmamus; quam nimirum Ecclesiam, pastorum qui in illis partibus fuerant, permittente incuria, multis temporibus ex consuetudine nefanda Substantionensis comites suae jugo servitutis attraxerant. At bonae memoriae comes [Melgoriensis] Petrus, Dei timore compunctus, B. Petro ejusque vicariis ex toto episcopatum reddidit, et scripti actione refutavit; [Col. 0293D] comitatum quoque, qui sui juris erat, sub jure B. Petri ejusque vicariorum per testamenti paginam dereliquit, eo videlicet tenore ut haeredes sui Romani pontificis milites fierent, et ex ejus manu comitatum obtinerent: quod si haeredum successio destitisset, sub Romani pontificis ordinatione et Magalonensis cura episcopi haberetur; quin etiam censum Lateranensi palatio persolvendum ob ejusdem haeredibus auri unciam quotannis instituit. Magalonensis [Col. 0294A] igitur episcopatus et Substantionensis comitatus investituram ex manu fraternitatis tuae vice praedicti comitis per annulum recipientes, et ejusdem comitatus donationis constituta religiosa firmantes, praedictam Ecclesiam atque comitatum sub B. Petri et Romanae Ecclesiae protectione specialiter confovendum suscipimus, salva Narbonensis metropolitani auctoritate ac reverentia, siquidem legitime ordinatus fuerit. Porro ipsam Ecclesiam tibi tuisque successoribus canonice substitutis regendam perpetuo confirmamus, et quaecunque ad Magalonensem episcopatum vel ad fratrum ibi degentium communiam, regum comitumve liberalitate, vel quorumcunque fidelium oblatione juste hactenus pertinuisse noscuntur, quaeque in posterum juste poterit adipisci [Col. 0294B] in urbibus et municipiis, in ecclesiis, in decimis, caeterisque redditibus, contradendo contradimus, et praesenti nostri decreti pagina constituimus atque sancimus quatenus nullus omnino sacerdotum aut cujuslibet ordinis clericorum, nullus imperatorum, regum aut comitum de his quae eidem Magalonensi Ecclesiae a quibuslibet donata fuerint, vel in futuro donabuntur, sub cujuslibet causae occasionisve specie minuere vel auferre, vel suis juribus applicare, vel aliis quasi piis causis pro suae avaritiae excusatione audeat distrahere. Quia vero saepius contingere solet, ut, invito clero et populo, saeculares potestates nequiter nituntur inthronizare personas, decernimus atque censemus ut te qui episcopus es, vel tuorum quolibet obeunte, institutione [Col. 0294C] pontificis nullum sibi honorum, nullum fas potestas quaelibet arroget saecularis, sedis secundum canonum statuta constituatur, quem clerus et populus gratis communi consilio et sine pravitate elegerit. Praeterea fraternitati tuae tuisque successoribus, quandiu tales fuerint ut sedis apostolicae communionem et gratiam habere mereantur, praedicti Substantionensis comitatus curam injungimus, ut vos censum annuum exigatis. Ad ostensionem autem specialis hujus acceptae a Romana Ecclesia libertatis, ex episcopatu unam auri unciam quotannis Lateranensi palatio tu tuique successores persolvetis.

Datum Romae, XIX Kal. Januarii, per manum Joannis diaconi sanctae Romanae Ecclesiae praesignatoris D. Urbani II, anno Domini 1088, pontificatus [Col. 0294D] ejusdem D. Urbani primo.



XI. Epistola Urbani II ad Pistoriensem et Rusticum Vallis Umbrosae abbates.---De Wezelone [(9) 2Kb] Moguntino archiepiscopo ob simoniam deposito. (Circa an. 1088.)
[MANSI Concil. XX, 664.]

URBANUS secundus papa Pistoriensi et RUSTICO Vallis Umbrosae abbatibus.

[Col. 0295A] Scripsistis nobis maximum apud vos scandalum emersisse, quo Pisanum episcopum consecraverimus, quod a Guezelone haeretico diaconus fuerat ordinatus. Et nos profecto scimus Guezelonem haereticum fuisse, Moguntinumque episcopatum Simoniaco credimus facinore invasisse propter quem aut alium acquirendum regi sub anathemate posito diu servierat, et propter acquisitum omni vitae suae tempore deservivit. Eumdem et ipsi nos pro eadem causa, qui ab excommunicatis consecratus est, in synodali concilio excommunicavimus, condemnavimus, et ab omni ecclesiastico officio sine spe restitutionis aliqua deposuimus.



XII. Urbani II papae privilegium pro abbatia S. Joannis de Vineis. (Anno 1089.)
[DE LOUEN, Histoire de l'Abbaye royale de Saint-Jean-des-Vignes, Preuves, pag. 281.]
[Col. 0295B]

URBANUS episcopus, servus servorum Dei, charissimo fratri ROGERO, abbati canonicae Sancti Joannis, qui cognominatur de Vineis, juxta Suessionem, fratribusque ibidem sub regula beati Augustini constitutis et constituendis salutem et apostolicam benedictionem.

Justis votis assensum praebere, justisque petitionibus aures accommodare nos convenit, qui, licet indigni, justitiae praecones, atque custodes in excelsa apostolorum Petri et Pauli specula, dispensatione sumus divina constituti. Quia igitur inspirante [Col. 0295C] domino, dictam canonicam secundum beati Augustini regulam delegistis, bono ac laudabili voto devotione debita congaudemus, et ut laudabile propositum laudabiliora subsequantur incrementa paterna vos affectione, ut filios charissimos, cum omnibus appendiciis vestris, sub protectione sedis apostolicae suscipimus, et scripti nostri privilegio communimus; statuentes siquidem in primis, ut ordinis vestri canonicae institutiones secundum Deum et beati Augustini regulam, perpetuis in ecclesia vestra temporibus, inviolabiliter observentur: praeterea quascunque possessiones, quaecunque bona, in futurum vel regum, atque pontificum liberalitate; vel oblatione fidelium poteritis adipisci [Col. 0295D] (salva dioecesanorum debita reverentia) integra vobis vestrisque possessoribus, et illibata permaneant. Adjicientes praeterea interdicimus ne aliquis saecularis in parochialibus ecclesiis vestris substituatur presbyter, nisi qui ab abbate vestro, cum consensu capituli vestri, dioecesano fuerit praesentatus episcopo. Vobis autem claustri vestri canonicos per parochiales ecclesias vestras liceat ordinare. Praesenti etiam decreto statuimus ut nulli ecclesiastici ordinis personae, vel a vobis, vel ab ecclesiis [Col. 0296A] ad jus vestrum pertinentibus, praeter synodales, liceat aliquid exigere, nullique liceat novam ecclesiam vel atrium intra terminos parochiarum vestrarum, sine vestro et episcopi vestri consensu, constituere. Statuimus etiam quod parochianos ecclesiarum vestrarum sine parochialium sacerdotum consensu, nulli liceat sepelire, vel servos vestros sine consensu vestro in fratrem recipere. Interdicimus etiam ne aliquis terminos parochiarum de laica vel ecclesiastica manu, sine consensu vestro recipiat. Si quam etiam terram de qua vobis decima consuevit exsolvi, ad aliam manum transferre contigerit; nihilominus inde vobis decima tribuatur. Sane novalium vestrorum quos propriis manibus vel sumptibus colitis, decimas nemo praesumat [Col. 0296B] exigere. Decernimus igitur ut nulli omnino liceat vestra vel auferre, vel aliquibus exactionibus infestare. Porro si quis hoc privilegium nostrae sanctionis temerario ausu infringere praesumpserit, a Christi cum et Ecclesiae corpore segregamus auctoritate apostolica; conservantibus autem pax a Domino et misericordia conserventur. Amen, amen, amen.

Datum Romae per manus Joannis, sanctae Romanae Ecclesiae diaconi cardinalis et prosignatoris, Dominicae Incarnat. millesimo octuagesimo nono, indict. XII, III Idibus Jan., anno pontificatus domni Urbani primo.



XIII. * Urbanus II, monasterio S. Victoris Massiliensi bullam tribuit. (Anno 1089.)
[Vide MABILLON et RUINART, Ouvrages posthumes, III, 51.]
[Col. 0296C]




XIV. Urbani II epistola ad Gaufridum Constantiensem episcopum.---Perfugam e monasterio Schafhusensi tertio revocari mandat, et parere recusantem anathemati tradit. (Anno 1089.)
[MANSI, Concil. XX, 707.]

URBANUS episcopus, servus servorum Dei, dilecto fratri et coepiscopo GAUFRIDO Constantiensi salutem et apostolicam benedictionem.

Dilectissimus filius noster N. conquestus est nobis [Col. 0296D] quod quidam vir, nomine N., postquam se suaque omnia super altare Domini Salvatoris et omnium sanctorum in Schafhusen obtulerat, instinctu diaboli apostatando se suaque ab eodem monasterio alienare praesumpserit. Volumus ergo, tuaeque charitati injungimus, ut eumdem virum secundum evangelicam auctoritatem secundo et tertio canonice ut revertatur commoneas. Si vero, quod absit, in pravitate sua perstiterit, tu in promptu ulcisci [Col. 0297A] habens omnem inobedientiam pro officii tui debito gladium excommunicationis in illum evaginare non differas, ut si ipse incorrigibilis permanserit, caeteri timorem habeant. Labores et angustias universalis matris Romanae Ecclesiae tibi tanquam fideli filio commendamus. Dat. Romae X April.



XV. Urbani II epistola ex synodo Romana scripta ad Gebehardum Constantiae episcopum canonica, qua eidem legationem apostolicum, et procurationem Ecclesiarum in Saxonia, Alemannia, defert et conconfirmat. (Anno 1089.)
[MANSI, Concil. XX, 715.---Ex cod. Vatic. 382 eruit Schannat., ex quo Harthzeim conc. Germ. t. III, p. 210.)

[Col. 0297B] URBANUS episcopus, servus servorum Dei, GEBEHARDO Constantiensi episcopo, salutem et apostolicam benedictionem.

Quia te speciale, post Dominum, manuum nostrarum opus esse perpendimus, et quia specialem in te religionis gratiam esse cognoscimus, idcirco te adjuvare tuisque necessitatibus specialiter subvenire, Domino annuente, satagimus. Quaestiones autem quas tuis litteris significasti vestris in partibus agitari, apud nos quoque satis frequenter noveris commoveri.

Fratrum itaque communicato consilio, diuque excommunicationis quaestione tractata, sancti praedecessoris nostri Gregorii sententiam confirmantes, ita eam Domino inspirante determinavimus.

[Col. 0297C] Primo quidem gradu Ravennatem haeresiarcham, Romanae Ecclesiae invasorem, cum Henrico rege, ejusdem perversitatis capite, ab omnibus Ecclesiae catholicae membris alienum et excommunicatum esse censemus.

Secundo, eos qui armis, pecunia, consilio aut obedientia, ecclesiasticos maxime ordines aut honores ab eis aut eorum fautoribus accipiendo, eorum nequitiae adminiculum subministrant: hos igitur principaliter anathematis vinculo astringentes.

In tertio gradu communicantes eis nos quidem non excommunicavimus, sed quia ipsi se eorum communione commaculant, in nostram eos societatem nequaquam sine poenitentiae ultione et absolutione recepimus. Sanctis quippe canonibus cautum [Col. 0297D] constat ut qui excommunicatis communicaverit, excommunicetur. Ipsius autem poenitentia atque absolutionis modos ea moderatione discrevimus, ut quicunque seu ignorantia, seu timore, seu necessitate negotii cuiquam maxime necessarii eorum se convictu, salutatione, oratione, osculatione contaminaverit cum minoris poenitentiae absolutionisque medicina societatis nostrae participium sortiatur; eos vero qui aut spontanee aut negligenter inciderint, sub ea volumus disciplinae coercitione suscipi, ut caeteris metus incutiatur, cujus disciplinae moderamina, quod ad tuam curam spectat nostrae providentiae, prout oportere videris, pro temporibus et personarum competentia servanda committimus.

[Col. 0298A] Quarto. Porro de clericis qui ab excommunicatis episcopis ordinati sunt necdum quidem sententiam fiximus, quia generalis mali contagium generalis synodi est cauterio comburendum. Tuae tamen paternitati hoc respondemus ad praesens ut ab excommunicatis quondam tamen catholicis episcopis ordinatis si quidem non Simoniace ordines ipsos susceperint et si ipsos episcopos non simoniacos fuisse constiterit; ad hoc si eorum religiosior vita et doctrinae praerogativa visa fuerit promereri, poenitentia indicta quam congruam duxeris in ipsis quos acceperunt ordinibus manere permittas, ad superiores autem ascendere non concedimus, nisi necessitas et utilitas maxima flagitaverit, et ipsorum sancta conversatio promoverit, et hoc tamen ipsum rarius [Col. 0298B] cum cautela praecipua est concedendum.

Quinto. De presbyteris, diaconis aut subdiaconis qui post acceptum ordinem in aliquo crimine lapsi fuerint, sive palam sive clam, constat quidem canonum censura ab ecclesiasticis eos officiis inhiberi; tuae tamen discretioni providentiaeque committimus utrum aliqui, qui tamen infamiae notis non fuerint aspersi, necessitate Ecclesiae urgente, et ipsorum sancta conversatione promerente, in suis gradibus recuperari debeant. Hoc autem secundum indulgentiam dico, non secundum imperium, ut vestra major vestris in partibus contra haereticos habeatur auctoritas, salva tamen auctoritate canonum et sanctorum Patrum decretalibus institutis. Si quem vero, quod absit, aut post acceptum, aut ante acceptum [Col. 0298C] officium, contigerit peremptorio, sive clam sive palam, occupatum crimine inveniri, eos maxime, qui mundo adhuc vivunt, ab omni altaris ministerio sequestramus.

Sexto. Sane insulam Augiam sub jurisdictione B. Petri ac Romanae Ecclesiae constat specialiter contineri; sed quia eorum privilegium, quod ab Romana Ecclesia obtinent, non satis meminimus, causam facile determinare non possumus; salva tamen ejus privilegii auctoritate, tibi singulariter in clerum et in populum illic habitantem, praeter monachos, omnem concedimus episcopalem regiminis potestatem. Caeterum ut in eodem abbatem catholicum regulariter vice nostra praestituere studeas, tuae obedientiae imperamus; nec solum in eo, sed et in S. Galli coenobio, [Col. 0298D] et in caeteris, si quae sint, propriis abbatibus destituta, nostra fretus auctoritate, cum consilio quorum interesse noveris, abbates eligere atque electos consecrare procura. Idem etiam tibi studendum de Augustensi et Curiensi episcopatibus injungimus; nec non et de caeteris ad quae Pataviensis episcopus advocari vel adesse nequiverit.

Septimo. Et ipsi enim, quemadmodum et tibi, Saxoniae, Alemanniae, aut caeterarum quae prope sunt regionum, vice nostra procurationem injunximus, ut ordinationes improbandas improbetis, roborandas roboretis, et quidquid ecclesiastici negotii disponendum fuerit, communicato religiosorum virorum consilio, disponentes, quoad usque privationem, [Col. 0299A] annuente Domino, legatum sedis apostolicae suscipere valeatis. Vos qui Dei zelo fervetis, et scientia doctrinaque praecellitis, omni cura atque sollicitudine utilitatibus ecclesiasticis insudate, scientes quoniam et nos in ipsis vestris utilitatibus libentissime annuemus: labores autem Romanae Ecclesiae communicare, eosque opis vestrae auxilio sublevare nullo modo pigri sitis. Benedictionum suarum vos omnipotens Deus ubertate perfundat, incolumes custodiat, et ad vitam perducat aeternam.

Dat. Romae XIV Kalend. Maii, anno ab Incarnat. Domini nostri Jesu Christi 1089.



XVI. Urbani II epistola ad episcopos Germaniae.---Illis indicat pro excommunicatis qui homines habendi sint. (Anno 1089.)
[MANSI, Concil. XX, 719.)
[Col. 0299B]

URBANUS episcopus, servus servorum Dei, episcopis Germaniae in unitate Ecclesiae constitutis salutem et apostolicam benedictionem.

Fratrum nostrorum communicato concilio, diuque excommunicationis quaestione tractata, sancti praedecessoris nostri Gregorii sententiam confirmantes, ita eam Domino inspirante determinavimus. Primo siquidem gradu Ravennatem haeresiarcham, Romanae Ecclesiae invasorem, cum ejusdem perversitatis capite ab omnibus Ecclesiae catholicae membris alienum et excommunicatum esse censemus; secundo qui armis, pecunia, consilio aut obedientia [Col. 0299C] ecclesiasticos maxime ordines aut honores ab eis aut eorum fautoribus accipiendo eorum nequitiae adminiculum subministrant: hos igitur principaliter anathematis vinculis astringentes, in tertio gradu communicantes eis nos quidem non excommunicamus, sed qui se eorum communione commaculant nequaquam in nostram societatem sine poenitentiae ultione et absolutione recipimus. Sanctis quippe canonibus sancitum constat ut qui excommunicatis communicaverit, excommunicetur. Ipsius tamen poenitentiae et absolutionis modos ea moderatione discrevimus, ut quisquis seu ignorantia, seu timore, seu necessitate negotii cujusque maximi et maxime necessarii eorum se convictu, salutatione, oratione vel osculo contaminaverit, cum minoris poenitentiae [Col. 0299D] absolutionisque medicina nostrae societatis participium sortiatur. Eos vero qui spontanee aut negligenter inciderit sub ea, nolumus disciplinae coercitione suscipi ut caeteris metus incutiatur.



XVII. Urbani papae II bulla pro canonicis regularibus S. Augustini in coenobio S. Joannis Rivipollensis a Berengario praesule institutis. (Anno 1089.)
[FLOREZ, España Sagrada, t, XXVIII, p. 292, ex chartulario S. Joannis Rivipollensis.]

URBANUS episcopus, servus servorum Dei, charissimo fratri BERENGARIO Ausonensi episcopo futurisque post eum rectoribus in abbatia Sancti Joannis Rivipollensi in perpetuum.

[Col. 0300A] Justis petitionibus aurem accommodare, justisque votis assensum praebere nos convenit, qui auctore Domino, licet indigni, utque praecones in excelsa apostolorum principum Petri et Pauli specula positi sumus. Quia igitur, inspirante Deo, charissime frater, B. Joannis abbatiam secus Teserem fluviumque Rivipollensis a saeculari dominatione eripiens, canonicos ibi secundum B. Augustini regulam statuisti: nos, eorum professione religionis providentes augmenta, petitioni tuae libenter annuimus, et eamdem ecclesiam specialiter in sedis apostolicae tutelam protectionesque suscepimus; quam videlicet ecclesiam Bernardus Bisuldunensis comes per manus proposita cautione sua potestate exutus, sua etiam liberalitate donatam, tuis in manibus Domino recusavit, [Col. 0300B] tuamque tu praedictis canonicis ad sanctae vitae conversationem conferens alodiorum tuorum collatione ditasti. Quandiu igitur religionis tramitem secundum apostolicam disciplinam ipsi ipsorumque successores servaverint, praedictam eis ecclesiam ad honorem sedis apostolicae confirmamus, et ab ea omnem saecularem dominationem excludimus, virtute sancti Spiritus et apostolorum Petri et Pauli auctoritate sancientes, quatenus omnia quae hodie per tuam concessionem vel per supradicti comitis donationem, vel per aliorum oblationem fidelium possidet, sive quae in futurum juste poterit, largiente Domino, adipisci, integra eis et illibata permaneant. Eos autem qui bona ad locum ipsum pertinentia volentes retinent, agnito praesentis tenore privilegii, [Col. 0300C] secundo tertiove commoniti, nisi intra XL dies ea restituerint, aut pacto congruo satisfecerint, ab ecclesiarum eos liminibus coercemus. Tu itaque, venerabilis frater B. q. . . . ., eamdem ecclesiam tua industria . . . . . . tuis etiam collationibus locupletasse dignosceris, vice nostra eis omni vitae tuae tempore, patrocinium et dominium exhibebis. Post tuum transitum nullus eis in abbatem praestituatur, nisi quem ipsi consensu communi, aut ipsorum pars praestantior, ad honorem sedis apostolicae cum consensu Bernardi comitis Bisuldunensis, secundum Dei timorem, elegerint; salva tamen Ausonensium pontificum canonica reverentia, quandiu praedictam abbatiam benigne tractaverint. Vos igitur, charissimi filii, oportet regularis ordinis tramitem ferventer [Col. 0300D] insistere, ut quantum ab saecularibus tumultibus liberiores estis, tanto divinis studiosius servitiis insudetis. Ad indicium autem perceptae hujus a Romanae Ecclesiae libertatis, dilectioni vestrae dignum est mancusos III Valentianae monetae Lateranensi palatio quotannis exsolvere et Romanorum pontificum diligentius decreta servare. Sane hoc nostrae privilegium sanctionis si quis in crastinum archiepiscopus, aut episcopus, rex, princeps, dux, marchio, comes aut vicecomes, aut persona quaelibet magna, vel parva, potens aut impotens, scienter infringere aut temere violare praesumpserit, et constitutum praedictae abbatiae ordinem evertere, vel ejus bona invadere, molestare, aut suis usibus nequiter applicare [Col. 0301A] tentaverit, secundo tertiove commonitus, si non satisfactione congrua emendaverit, a Christi et Ecclesiae corpore auctoritate apostolica segregamus. Conservantibus pax a Deo, et mercedem (sic) praesentibus, et futuris saeculis conservetur. Amen. Amen. Amen.

Datum Romae per manus Joannis Sanctae Dei Ecclesiae diaconus cardinalis et prosignatoris domini Urbani papae II, an. Dominicae Incarnat. 1089, indict. XII, XIV Kal. Junii, anno pontificatus ejusdem domini Urbani II.

Ad calcem leguntur sequentia.

In concilio apud Tolosam habito, cui interfuerunt XX episcopi et abbates complurimi, Renerius, cardinalis et legatus sanctae Romanae Ecclesiae, et Amatus archiepiscopus et legatus Urbani papae, cum caeteris [Col. 0301B] episcopis, judicaverunt de negotio et querimoniis quae clerici S. Joannis deposuerant coram eis de Ricardo abbate et ejus Massiliensibus monachis, ut idem Ricardus et monachi ejus redderent beato Joanni et ipsis clericis omnia praedia et possessiones, et ornamenta, et caetera mobilia quae ipsi eo tempore quo tenebant ecclesiam ejusdem S. Joannis, abstulerunt, et donaverunt, et donare fecerunt, et raptoribus censuerunt.

Et infra.

Renerius, cardinalis S. R. E. et legatus ejusdem, venerabilibus episcopis B. Gerunden., B. Auson., atque B. Urgellen., sive A. Elnensi, et B. Barchinon., salutem. Volumus esse notum dignitati vestrae, clericos B. Joannis Rivipollensis deposuisse querimoniam [Col. 0301C] in concilio Tolosano super parochianis vestris, qui, omni reverentia postposita, auferunt B. Joanni ecclesias et nonnulla ecclesiastica praedia. Unde monemus, et auctoritate apostolica praecipimus, ut eos ab hac rapina cessare admoneatis, et B. Joanni quae sui juris sunt praedicatione et excommunicatione reddere faciatis. Quod si noluerint, sciant se excommunicatos et ab omni Christiana communicatione ejectos auctoritate BB. apostolorum Petri et Pauli, et reverentissimi papae Urbani et conventus totius concilii Tolosani, quoadusque resipiscant, et quae invaserunt dimittant, quos eodem modo a vobis excommunicari S. R. Ecclesiae auctoritate praecipimus, donec ad dignam satisfactionem veniant.



XVIII. Urbani II papae privilegium pro monasterio Jesu Nazareni. (Anno 1089.)
[AYNSAY, Fundacion, excelencias, grandezas y cosas memorables de Huesca. Huesca, 1619 fol. 1, pag. 454.]
[Col. 0301D]

URBANUS episcopus, servus servorum Dei, dilectissimis in Christo filiis regularibus fratribus ecclesiae quae dicitur Jesu Nazareni, eorumque successoribus regulariter victuris in perpetuum.

Justa fidelium petitio effectu debet prosequente compleri, ut et laborantium in Ecclesia devotio sancta clarescat, et utilitas ecclesiastica Domino semper largiente proficiat. Quia igitur charissimus noster in Christo filius sanctus Aragonensis sive [Col. 0302A] Pampilonensis rex, ecclesiam vestram in domini nostri Jesu Christi Nazareni nomine per ipsum aedificatam, in Romanae Ecclesiae tutelam specialiter suscipi postulavit, etc. Y prosigue la dicha bulla, la qual entre otras clausulas que tiene favorables o esta casa, son las siguentes. Constituimus enim et apostolica auctoritate decernimus ut ab omnium omnino hominum cujuscunque sit ordinis jugo liberi maneatis, solique sanctae et apostolicae Romanae Ecclesiae subditi, tranquille et quiete Domino omnipotenti serviatis, etc. Confirmamus, etc., omnia quae idem rex vobis, vel quicunque fidelium de suis possessionibus contulerunt, aut quae de jure suo pontificum quilibet concesserunt, quaeque in futurum, annuente Domino, juste ac legitime poteritis [Col. 0302B] adipisci, etc. Porro nulli episcopo liceat ejusdem Ecclesiae fratres quos in Romanae Ecclesiae filios speciali electione assumpsimus, excommunicare, aut divinum eis officium interdicere, sed sub sola sedis apostolicae protectione judicioque liberi annuente Domino securique permaneant, etc. (Concluye esta bulla, cum estas palbras): Hoc igitur nostri privilegii sanctionis, si quis in crastinum agnoscens archiepiscopus, aut episcopus, imperator aut rex, princeps, dux, vel marchio, comes aut vicecomes, judex, castaldio, vel persona quaelibet magna vel parva, potens aut impotens, contra eam temere venire praesumpserit, et ejusdem ecclesiae bona invadere, molestare, vel suis usibus applicare tentaverit, secundo tertiove commonitus, si non satisfactione [Col. 0302C] congrua emendaverit, a Christi eum et Ecclesiae corpore auctoritatis apostolicae potestate segregamus, et honoris sui piaculo subjacere decernimus: conservantibus autem pax a Deo et misericordia praesentibus ac futuris saeculis conservetur. Amen, amen, amen.

Data Romae Kalendis Julii per manus Joannis sanctae Romanae Ecclesiae diaconi cardinalis prosignatoris domni Urbani papae II; anno Dominicae Incarnationis 1089, indictione XII, anno II pontificatus ejusdem domini Urbani papae.



XIX. Urbanus II Frotardo, abbati S. Pontii Tomeriarum privilegium concedit quo locum a cujuscunque episcopi jurisdictione eximit aliisque compluribus praerogativis exornat. (Anno 1089.)
[RUINART, Vita Urbani in MABILL. et RUINART Ouvr. posth. III, 57.]
[Col. 0302D]




XX. Epistola Urbani II papae ad proceres provinciae Tarraconensis de restauratione ecclesiae Tarraconensis. (Anno 1089.)
[MANSI, Concil. XX, 701, ex chartulario ecclesiae Tarraconensis.]

URBANUS episcopus, servus servorum Dei, charissimis filiis BERENGARIO Barchinonensi comiti marchioni, ERMENGAUDO Urgellensi, BERNARDO Bisuldunensi comitibus, omnibusque Tarraconensis et Barchinonensis provinciae episcopis, vicecomitibus, [Col. 0303A] et caeteris nobilibus et potentibus, sive clericis sive laicis, salutem et apostolicam benedictionem.

Dilectissimus et reverendissimus frater noster Berengarius Ausonensis episcopus devotione et labore maximo ad apostolorum limina veniens, diu nobiscum moratus est; cujus nos prudentia et bonis moribus, ut dignum est, delectati, privilegia quibus sua, videlicet Tarraconensis Ecclesia per Romanam Ecclesiam donata est diligenter inspeximus, et quod ad nos est, eamdem Ecclesiam tum pro sanctorum reverentia, tum pro praedicti fratris nostri dilectione, prout justitia exegerit, honorare et exaltare optamus. Quia igitur corporalia spiritualibus, temporalia aeternalibus, coelestibus dignum est terrestria famulari, hortamur et obsecramus in Domino prudentiam [Col. 0303B] vestram ut summa ope nitamini Tarraconensis urbis statum eatenus reparare, quatenus ibi cathedra haberi possit episcopalis. Vobis ergo in poenitentiam peccatorumque remissionem mandamus ut potentia et divitiis vestris in restitutionem ejusdem ecclesiae devotissime et intentissime desudetis. Eis autem qui vel in Hierusalem vel in partes alias poenitentiae spiritu vel devotionis ituri sunt, suademus totam illam viae et sumptus operam restitutioni ecclesiae Tarraconensis impendere, quatenus auxiliante Domino et cathedra inibi tuto habeatur episcopalis, et civitas eadem Saracenorum opposita populis in murum et antemurale Christicolae populi celebretur, quibus eamdem ex Dei misericordia indulgentiam pollicemur quam promererentur si indictae [Col. 0303C] viae prolixitatem explerent. Nos siquidem, si vestrae bonae voluntatis effectum et ferventis studii sollicitudinem cognoverimus, praedicto fratri nostro et Tarraconensi ecclesiae quae ad antiquam ejus dignitatem spectant libentissime impendemus, et corporalia vestra spiritualibus infulis prosequemur, salva tamen Narbonensis Ecclesiae justitia. Si enim Romani auctoritate privilegii Tarraconensem provinciam canonice vindicare Narbonensis antistes nequiverit, nos omni querela liberi Tarraconensi Ecclesiae jus suum restituere et fratri nostro Berengario pallii dignitatem conferre non praetermittemus, prout mereri studia vestra videbimus. Iterum iterumque vos, charissimi filii, admonemus ut fratrem nostrum Berengarium in restitutionem Tarraconensis [Col. 0303D] ecclesiae adjuvetis, quatenus et in praesenti gloriam et in futuro vitam percipiatis aeternam. Porro si noster ad vos legatus Domino annuente pervenerit, ei pro sedis apostolicae reverentia debitam obedientiam exhibere curate.

Datum Romae Kalend. Julii per manus Joannis sanctae Romanae Ecclesiae diaconi cardinalis et cancellarii, anno secundo domni Urbani papae II; indictione duodecima.



XXI. Urbanus II monasterio SS. Aniani et Laurentii bullam tribuit. (Anno 1089.)
[In tabular. Vatic. V. PERTZ Archiv. VII, 21.]




XXII. Urbani II privilegium pro clericis et laicis Vellitrensibus. (Anno 1089.)
[BORGIA, Istoria della Chiesa e citta di Velletri, Noceta 1723, 4o, p. 204.]
[Col. 0304A]

URBANUS episcopus, servus servorum Dei, omnibus Vellitrensibus clericis, et laicis beato Petro fidelibus salutem et apostolicam benedictionem.

Nec ignotum, dilectissimi fratres, vobis esse cognoscimus qua immani crudelitate Guilbertus haeresiarcha sedis apostolicae invasor, antiquus hostis, nostris temporibus per apostatas et tyrannos sanctae Ecclesiae Hugonem Album, et Joannem Portuensem antiepiscopos, et Petrum quondam cancellarium, Uvezelonem, et Ottonem tyrannum membra diaboli [Col. 0304B] seduxerit filios Dei, cogitans eos blanditiis et atrocitate suis pedibus posse submittere. In eum vero sperantes qui suos non despicit, constanter per vos et alios filios nostros illorum incursum comprimemus. Quapropter de praesenti dilectos Rainerium presbyterum, Formosum nostrum dapiferum, et Fornicem nostrum emissarium cum praesentibus scriptis vobis mandamus, a quibus velut a nobis audietis quanta praelia nostri fideles strenue commiscere, et quomodo ad Christi sponsae utilitatem ultra montes accelerare disposuimus. Nos itaque, quia pro Ecclesia ludibria, verbera, vincula, carceres. . . . . (qui il pergameno e lacero) diversas mortes experti estis, auctoritate apostolica et corroboratione episcoporum, et nobilium Romanorum penitus remotis a vobis omnibus [Col. 0304C] quae aliquomodo impediri possunt; confirmamus vobis omnes vestros usus, et diuturnos mores pro vobis a quolibet introductos in perpetuum. Liceat autem vobis facere conventum vestris episcopis, et sine verborum obligatione reddere apostolica vestris episcopis, vel suis ordinatis, scilicet tertiam partem testamentorum, tertiam oblationis panis tantum, et cerae de tribus missis, quartam decimarum, et si vestra Ecclesia proprio caret episcopo, jus episcopi Ecclesiae, et clericis accrescat. Viaticum et eleemosynas specialiter vobis attributas urbis concedimus. Et salvo ut vos clerici cum episcopo sicut in more habetis, et mecum egistis compendiosum unius comestionis dispendium nostrae curiae solvatis; vos vero, laici, communiter exhibeatis nobis alterius [Col. 0304D] comestionis dispendium, et hostem, et parlamentum, hostem per maritimam et Campaniam. Praeterea confirmamus ut sine ulla contradictione possideatis terras cultas et incultas, silvas, montes, colles, planities, paludes, et omnia quae continentur in antiquis privilegiis vestrae civitatis nobis cognitis. Maneatis sub quiete, pace ac vestro jure in perpetuum. Quicunque autem, quod Deus avertat, hujus nostri edicti violator exstiterit aut alicujus conditionis forma super hoc inducere tentaverit, anathematis vinculo religetur. Qui vero custos et observator, benedictionis gratiam consequatur, et aperiente clavigero Petro, cujus vicarii sumus, culmen coeli conscendat.

[Col. 0305A] Scriptum per manum Girardi sanctae Romanae Ecclesiae scriniarii, anno Dominicae Incarnationis millesimo octuagesimo nono, ind. XII.

+ Ego Petrus Dei gratia Albanensis episc. interfui et subscripsi.

+ Ego Minut. Dei gratia Lavicanensis episcop.

+ Ego Bruno Signensis episc. assensum per hunc triangulum praebui [Figure: [Figura] 2Kb]

[Col. 0305B] Dat. Romae VIII id. Julii per manus Joannis S. Romanae Ecclesiae card. et cancellarii.



XXIII. Urbani II epistola ad Anselmum abbatem Beccensem.---Ut episcopo rerum ecclesiasticarum imperitiori adsit. Ut non differat sedem apostolicam visitare, et ad eam mittere quae Hubertus subdiaconus ejus legatus collegerat ex censu B. Petri. (Anno 1089.)
[Opp. S. Anselmi, p. 353.]

URBANUS episcopus, servus servorum Dei, ANSELMO venerabili et dilectissimo abbati, salutem et apostolicam benedictionem.

Religionis ac scientiae tuae praerogativam scientes, Belvacensi episcopo quae in ejus ordinatione injusta [Col. 0305C] videbantur, indulsimus, et in tuae studio industriae confidentes curam ei episcopatus invito renitentique injunximus. Nunc ergo tibi eum commendamus attentius, quatenus ei in omnibus ut filio tuo adjutor, monitor, corrector atque consultor assistas; et cum ipse adesse nequiveris, quemlibet ei fratrum tuorum (qui super ipsum spirituali zelo sollicitus sit) praesentem esse mandabis, ut quod in ejus initiis minus canonicum cernitur, bonis in posterum profectibus valeat operari. Si quid autem tibi vel per eumdem Belvacensem episcopum, vel per filium nostrum Rogerum de servitio S. Romanae Ecclesiae mandabimus, ut talem virum decet, impiger et paratissimus exsequeris. Sane monachum tuum Joannem nostrae Ecclesiae filium apud nos retinere voluimus: [Col. 0305D] super quo in vos querela Romanae pendet Ecclesiae, quod ipsius clericum monachare, et altioribus gradibus provehere praesumpsisti. Verumtamen Belvacensis episcopi precibus inclinati, eum ad te sub hoc tenore remittimus, ut ante exactum a praesenti Quadragesima annum aut illum ad nos remittas, aut ipse veniens tecum ducas, et si quem alium de vestra congregatione nobis utilem noveris. Porro quanto ipse citius potueris, sedem apostolicam visitare ne differas, ut dilectionis mutuae praesentia devotione debita perfruamur. Huberti vero nostri subdiaconi, qui apud vos defunctus dicitur, si quae res apud te dimissae sunt, ad nos citius destinabis. Cum enim a domino praedecessore nostro [Col. 0306A] sanctae memoriae Gregorio legationem in Anglorum regno acceperit, multa ex censu beati Petri dicitur collegisse; quae si apud vos sunt, citius ad nos volumus destinari necessitati sanctae Ecclesiae profutura.

Data Capuae Kal. August.



XXIV. Urbani II epistola ad Pibonem Tullensem episcopum. (Anno 1089.)
[MANSI Concil. XX, 676.]

URBANUS episcopus, servus servorum Dei, dilecto fratri PIBONI Tullensi episcopo, salutem et apostolicam benedictionem.

Super quaestionibus quas ad nos Adalbero, vestrae Ecclesiae filius, detulit, haec a nobis sunt in synodalis assensu concilii capitula per Dei gratiam confirmata.

[Col. 0306B] CAP. I. Episcopus omnia sui episcopatus membra, videlicet archidiaconatus, archipresbyteratus, decanias, vel aliquas praeposituras Ecclesiae suae canonicas, gratis absque omni venalitate distribuat. Quisquis autem ea pretio dederit, depositioni subjaceat.

CAP. II. Eos qui a subdiaconatu uxoribus vacaverint ab omni sacro ordine removemus, officioque atque beneficio Ecclesiae carere decernimus. Si vero episcopi consenserint earum pravitatibus, a suis se noverint officiis interdictos.

CAP. III. (D. LVI, Presbyterorum.) Presbyterorum filios a sacri altaris ministeriis removendos decernimus, nisi aut in coenobiis, aut in canonicis religiose [Col. 0306C] probati fuerint conversati. Absque praejudicio tamen capitulorum istorum, eis qui praebendas aut ipsi ante hanc sedis apostolicae interdictionem emerunt, aut emptas se nescientibus possiderunt, habendas eas permittimus, si eorum personae tuo arbitratu visae fuerint promereri. Eis autem qui fidem possessionis suae irritam facientes, post subdiaconatus acceptionem vacare uxoribus praesumpserint, et officium et conjugium penitus interdicimus, eisque quoniam seipsos apostatando destruxerunt, et voluptatem corporis Domino praetulerunt, omni vitae suae tempore aut in coenobiis, aut in canonicis regularibus poenitentiam decernimus injungendam. Presbyterorum vero filios, qui secundum praecepti nostri conditionem aut in coenobiis aut in canonicis religiose [Col. 0306D] probati fuerint conversati, quia patrum peccata cum saeculo [f. saeculi] possessionibus abdicarunt, pro religionis ac scientiae praerogativa apostolico moderamine tolerandos ducimus, et ad sacros ordines et ad honores ecclesiasticos permittimus provehendos.

CAP. IV. Porro de clericis qui ab excommunicatis episcopis sunt ordinati necdum quidem sententiam fiximus, quia generalis mali contagium generalis synodi est cauterio comburendum. Tuae tamen fraternitati hoc respondemus ad praesens, ut (9, c. 1, Ab excommunicatis) ab excommunicatis quondam tamen catholicis episcopis ordinatos, si quidem non Simoniace ipsos ordines acceperunt, et si episcopos [Col. 0307A] istos non Simoniacos fuisse constiterit, et adhuc si eorum religiosior vita et doctrinae praerogativa visa fuerit promereri, poenitentia indicta quam congruam duxeris, in ipsis quos acceperunt ordinibus manere permittas. Ad superiores autem ascendere non concedimus, nisi necessitas vel utilitas maxima flagitaverit Ecclesiae. Hoc tamen ipsum rarius et cum cautela est praecipua concedendum.

CAP. V. Episcopos ac clericos quos Simoniacos esse constat, a sacris officiis et beneficiis removendos omnino decernimus. In ecclesias vero quae ab hujusmodi Simoniacis exsecratae sunt, non aliter quam in locis orandum videtur, donec subversis altaribus benedictione et unctione catholici antistitis consecrentur.

[Col. 0307B] CAP. VI. De his qui sine titulis ordinati sunt, licet ejusmodi ordinatio sanctorum canonum sanctioni contraria judicetur, utrum tamen aliqui in acceptis sint ordinibus permittendi, discretioni tuae pro praesenti Ecclesiae necessitate committimus, si tamen alias sine pravitate eos ordinatos fuisse constiterit.

CAP. VII. Bigamos et viduarum maritos a sacris ordinibus, secundum communem Ecclesiae consuetudinem, auctoritate nostri officii segregamus. Haec universa tanquam apostolicae sedis praecepta sanctorum conciliorum sententiis consonantia, religionis tuae strenuitas et in Ecclesia sibi commissa Deo juvante custodiat et custodienda aliis innotescat. Nec senectutem tuam oblatrantium canum multitudo perterreat. Major enim est qui in nobis est quam qui [Col. 0307C] in illis. Ipse siquidem confirmans discipulos suos ait: »Nolite timere pusillus grex, quia complacuit Patri vestro dare vobis regnum.« Ipse misericordia sua nos confirmet ac protegat, et ad coelestia regna perducat. Amen.



XXV * Urbanus II monasterii Cavensis possessiones confirmat. (Anno 1089.)
[Dom RUINART, Vita Urbani II. MABILL. et RUINART, Ouvr. posth., III 65.]




XXVI. Urbani II epistola ad Eliam episcopum Barensem.---De reliquiarum sancti Nicolai translatione, et Barensis ecclesiae dignitate et juribus. (Anno 1089.)
[MANSI, Concil., XX, 645.]
[Col. 0307D]

Urbanus episcopus, servus servorum Dei, charissimo fratri Eliae archiepiscopo, salutem et apostolicam benedictionem.

Quia nostris temporibus Ecclesiam quam Deo auctore regis, frater charissime, Barensem, quae et Canusima dicitur, omnipotens Deus beati confessoris sui Nicolai corpore visitare dignatus est, nos auctore Deo apostolorum Petri Paulique vicarii, propter ecclesiastiea negotia exsequenda in Apuliae provinciam descendentes, charissimorum filiorum Romanae Ecclesiae Rogerii ducis et fratris ejus Boamundi, atque vestris deprecationibus invitati, civitatem [Col. 0308A] vestram pro beati confessoris Nicolai dilectione praecipua visitavimus: cum magna undique convenientis populi frequentia, laetitiaque B. Nicolai reliquias in locum parati adyti conferentes, contra morem nostrae Romanae et apostolicae Ecclesiae, te, dilectissime frater, in sede propria consecravimus, B. Nicolai reverentia, et tui populi dilectione devicti. Te igitur in specialem Romanae Ecclesiae filium amplectentes amoris intimi brachiis, tuamque, cui Deo auctore praesides, Barensem, quae et Canusina habetur Ecclesia, exaltare, et populum tuum tam temporaliter quam aeternaliter glorificare, largiente Domino et favente justitia, cupientes, confirmamus tibi praesentis paginae auctoritate integrum Barensem, qui et Canusinus est, archiepiscopatum, ut tu [Col. 0308B] tuique successores episcopali jure illum regas, disponas atque possideas, salva Romanae auctoritate Ecclesiae, quae instituente Domino Ecclesiarum omnium princeps est, cuique ut matri summa debet ab universis reverentia exhiberi.

Absque praejudicio ergo justitiae quarumlibet Ecclesiarum, sequentes tenorem qui nostrorum continetur privilegiis praedecessorum, Barensis sive Canusinae Ecclesiae possessiones sive dioeceses tibi tuisque successoribus perpetuo possidendas regendasque contradimus. Hae autem sunt: Canusina, Bistictum, Bitonum, Midunium, Juvenatium, Melficta, Rubum, Tranum, Canna, Minervinum, Aqua tecta, Mons meliorus, Lavellum, Rapulba, Melfis, Bitalbis, Salpicupersanum, Palimarum, simul et [Col. 0308C] caetera quae intra marini littoris oram sita esse cognoscuntur. Haec vero et alia municipia, sive civitates praedictis civitatibus adjacentes, sive longe positae, sed ad eas pertinentes, confirmamus vobis, et omnes fundos et casales una cum casis et vineis, cum servis et ancillis, cum massis et massaritiis atque molendinis, cum portubus, montibus et pratis, simul cum plebibus sive ecclesiis, cum omnibus titulis sive capellis suis, simul etiam cum monasteriis virorum seu feminarum, Graecis aut Latinis, cum universis ordinibus ecclesiasticis, et quidquid honoris, possessionis seu dignitatis, per legalem largitionem et juxta concessionem antiquitus tenuisset, et quidquid justitiae non contradicit, et antiquitus superadditum esse probatur, et in futurum juste [Col. 0308D] poterit Barensis et Canusina Ecclesia adipisci. Atque hujusmodi privilegia praesenti auctoritatis nostrae decreto indulgentes, statuimus nullum regum vel imperatorum, antistitum, nullum quacunque dignitate praeditum, vel quemquam alium audere minuere, alienare sive suis usibus applicare de iis quae eidem Ecclesiae a quibuslibet hominibus de proprio jure jam donata sunt, vel deinceps, Domino favente, donari contigerit. Praeterea fraternitati tuae pallii usum ex more concedimus, ut eo inter missarum solemnia, iis duntaxat festivitatibus utaris, videlicet nativitate Domini, S. Stephani, Epiphania, Coena Domini, Resurrectione, Ascensione, Pentecoste, nativitate S. Joannis Baptistae, Natalitiis apostolorum, [Col. 0309A] et tribus festivitatibus sanctae Mariae, festivitatibus sanctorum Nicolai et Sabini, festivitate omnium sanctorum, in anno ordinationis tuae die, in ordinatione episcoporum seu caeterorum clericorum, in consecratione etiam ecclesiarum, in translatione etiam Domini confessoris Nicolai. Hortamur itaque fraternitatem tuam ut honor tantae dignitatis, supplementum utique totius sacerdotalis ordinis, moribus tuis conveniat; et non solum exteriori homini tuo decorem praestet et gratiam, sed et interiorem quoque multiplici virtute corroboret. Siquidem ista sunt pallii, ista sunt hujusmodi indumenti ut Deum ex toto corde, tota anima et omni virtute diligas, et proximum tuum sicut te ipsum. Nam licet ad usum pallii omnium virtutum ornamenta sint necessaria, [Col. 0309B] inseparabiliter tamen charitas, quae omnes superexcedit, hac pollentem dignitate comitari convenit. Ad imitanda igitur omnium bonorum instrumenta vita et scientia tua subditis tuis sit forma et regula, ut, si quid in eis ex humana fragilitate reprehensibile deprehenditur, intuitu conversationis tuae ad rectitudinem sinceritatis tuae corrigatur. Quibus sic studeas dispensationis tuae jura moderari, ut in corrigendis vitiis et zelo rectitudinis ferveas, et modum temperantiae non excedas. Et ut multa paucis explicemus, quid in sanctorum Patrum dictis repeteris, ad tuam et eorum qui tibi subduntur utendum censeas aedificationem, quatenus documentis tuis instructi, atque boni pastoris vestigia consecuti, ad regnum summi Pastoris tecum valeant pertingere, et [Col. 0309C] perpetuae vitae felicitatem Deo annuente percipere. Amen.


His mox subjicitur sigillum.

Datum apud Barum per manus Joannis diaconi, anno Dominicae Incarnationis millesimo octogesimo nono, anno vero pontificatus domini Urbani papae secundo, indictione decima tertia, nono Octobris.



XXVII. Urbani II epistola ad Rainoldum archiepiscopum Remensem.---Illi pallium tribuit ac totius secundae Belgicae provinciae primatum jusque consecrandi Francorum reges asserit. (Anno 1089.)
[MABILLON et RUINART, Ouvr. posth. III, 352.]

URBANUS episcopus, servus servorum Dei, RAINALDO charissimo fratri Remorum archiepiscopo [Col. 0309D] ejusque successoribus legitimis in perpetuum.

Potestatem ligandi atque solvendi in coelis et in terra beato Petro ejusque successoribus, auctore Deo, principaliter traditam, illis Ecclesia verbis agnoscit, quibus Petrum est Dominus allocutus: [Col. 0310A] Quaecunque ligaveris super terram erunt ligata in coelis, et quaecunque solveris super terram erunt soluta et in coelis (Matth. XVIII, 18). Ipsi quoque et propriae firmitas, et alienae fidei confirmatio, eodem Deo auctore, praestatur, cum ad eum dicitur: Rogavi pro te ut non deficiat fides tua, Petre, et tu aliquando conversus confirma fratres tuos (Luc. XXII, 32). Oportet ergo nos, qui, licet indigni, Petri residemus in loco, prava corrigere, recta firmare, et in omni Ecclesia ad interni arbitrium judicis sic disponenda disponere, ut de vultu ejus judicium nostrum prodeat, et oculi nostri videant aequitatem. Fraternitatis igitur tuae justis petitionibus annuentes ex antiquo Remensis Ecclesiae usu, apostolicae sedis auctoritate ac benevolentia concessum [Col. 0310B] tibi pallium hujus decreti nostri pagina confirmamus, primatemque totius secundae Belgicae provinciae secundum antecessorum tuorum dignitatem esse censemus. Statuimus etiam ut nulli, nisi solummodo Romano pontifici, subjectionem et obedientiam debeas, omnisque causae tuae judicium solius Romani pontificis diffiniatur arbitrio. Primam praeterea praecipuamque tibi tuisque successoribus potestatem contradimus Francorum reges consecrandi: ut sicut beatus Remigius ad fidem Chlodoveo converso primum illi regno regem Christianum instituisse cognoscitur; ita tu quoque, tuique successores, qui ejusdem sancti Remigii vice in Remensi Ecclesia, Domino disponente, fungimini, ungendi regis et ordinandi sive reginae, [(9*) 1Kb] prima potestate fungamini. [Col. 0310C] Statuimus etiam praesentis nostrae paginae auctoritate firmantes, ut sicut primum diadematis insigne per vestrae manus impositionem Francorum reges suscipiunt, ita quoque [f. add., opus] in solemnibus processionibus quibus eosdem reges fuerit coronari, te praesente, vel tuorum Catholicorum quomodolibet successorum a nullo alio archiepiscopo vel episcopo coronetur [(10) 1Kb] . Vestram ergo dilectionem apostolicae sedis gratiae vicem debita subjectione rependere, ejusque decreta inviolabiliter observare, [f. add., monemus] ut a subjectis tibi Franciae populis ut observentur pro viribus exigere. Nos siquidem antiquam omnem vestrae Ecclesiae dignitatem servare speciali devotionis intuitu cupientes, totum honoris, totum [Col. 0310D] dignitatis et excellentiae tibi, tuisque legitimis successoribus manere decernimus, quidquid [(11) 1Kb] beato Remigio praedecessor noster Ormisda legitur contulisse. Itaque dilectionis tuae reverentia, frater charissime Raynolde, secundum antecessorum tuorum [Col. 0311A] consuetudines pallio uti noverit ad missarum solummodo celebrationes diebus tantum determinatis, videlicet Dominicae Nativitatis, Circumcisionis et Epiphaniae, Sabbato sancto, Resurrectione et secunda feria, Ascensione, Pentecoste, in solemnitatibus sanctae Dei genitricis et virginis Mariae, Natalitiis quoque Joannis Baptistae, atque omnium apostolorum, et festis sanctorum Nicasii, Remigii, Martini; in commemoratione etiam omnium Sanctorum, in consecratione Chrismatis, ecclesiarum et tam episcoporum quam aliorum clericorum, in benedictione regis ac reginae, in anniversario tuae consecrationis et ecclesiarum Sanctae Mariae, Sanctique Remigii dedicationis die. Cujus indumenti honor quoniam modesta actuum vivacitate servandus [Col. 0311B] est, hortamur ut ei morum tuorum ornamenta conveniant; quatenus, auctore Deo, recte utrobique possis esse conspicuus. Quamobrem, charissime frater, quem pastoralis curae constringit officium, dilige fratres, ipsi quoque adversarii propter mandatum Dominicum tuo circa te copulentur affectu; pacem sequere cum omnibus; sanctimoniae, sine qua nemo videbit Deum, piis vaces operibus; virtutibus polleas, fulgeat in pectore tuo rationale judicii cum superhumeralis actione conjunctum. Ita procedas in conspectu Dei et totius Israel hujusmodi gregi commisso praebeas exempla, ut videant opera tua bona et glorificent Patrem nostrum qui in coelis est. Sit in lingua sermo, sit zeli fervor in animo. Creditum tibi agrum Dominicum exerce dum licet, [Col. 0311C] semina in timore dum tempus est, bonum faciendo ne deficias, tempore suo metes indeficiendo. Vigilanter itaque terrena negotia relinquendo coelestibus anhela, quae retro sunt obliviscens, in ea quae ante sunt temetipsum enixius extende. Mens tua in saeculari vanitate non diffluat, in unum currat atque confluat finem, quem mira suavitate David respexerat, cum dicebat: Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI, 4). Sancta Trinitas fraternitatem tuam gratiae suae protectione circumdet, et ad finem qui non finitur pervenire concedat.

Datum Romae per manus Joannis sanctae Romanae Ecclesiae diaconi cardinalis, anno Dominicae Incarnationis [Col. 0311D] 1089, indictione XIII, VIII Kalend. Januarii, anno pontificatus domni Urbani II papae secundi.



XXVIII. Urbanus II monasterii Balmensis apud Sequanos possessiones, petente Hugone, archiepiscopo Vesontionensi, confirmat. (Anno 1089.)
[MABILL. et RUINART, Ouvr. posth., III, 355.]

URBANUS episcopus servus servorum Dei, HUGONI [Col. 0312A] charissimo filio Balmensi abbati, ejusque successoribus legitimis in perpetuum.

Potestatem ligandi atque solvendi in coelis et in terra beato Petro ejusque successoribus, auctore Deo, principaliter traditam illis Ecclesia verbis agnoscit, quibus per eum Dominus allocutus est: Quaecunque ligaveris super terram erunt ligata et in coelis, et quaecunque solveris super terram erunt soluta et in coelis (Matth. XVIII, 18). Ipsi quoque et propriae firmitas, et alienae fidei confirmatio, eodem Deo auctore, praestatur, cum ad eum dicitur: Rogavi pro te ut non deficiat fides tua, Petre, et tu aliquando conversus confirma fratres tuos (Luc. XXII, 32). Oportet ergo nos, qui, licet indigni, Petri residemus in loco, prava corrigere, recta firmare, et in omni [Col. 0312B] Ecclesia ad interni arbitrium judicis, sic disponenda disponere, ut de vultu ejus judicium nostrum prodeat, et oculi ejus videant aequitatem. Tuis igitur, charissime fili Hugo, Bisuntinique archiepiscopi Hugonis piis petitionibus annuens, tibi tuisque legitimis successoribus Balmense coenobium [(12) 1Kb] regendum ac disponendum praesentis decreti nostri pagina confirmamus, cunctaque tam in monasteriis quam in ecclesiis ad idem Balmense monasterium pertinentia. Videlicet monasterium Sanctae Mariae Grandis-fontis cum omnibus appendiciis suis, monasterium Sancti Petri Gaude cum omnibus appendiciis suis, monasterium Sanctae Mariae infra urbem Bisunticam, quod vocatur Jusanum [(13) 1Kb] , cum appendiciis suis, monasterium Sancti Eugendi Eticae [Col. 0312C] cum omnibus appendiciis suis, monasterium Sancti Lauteni cum omnibus appendiciis suis; ecclesiam Sancti Joannis Balmae cum capella Francet; ecclesiam Sancti Gervasi Victoris cum appendiciis suis, ecclesiam Sancti Nicolai Carneti; ecclesiam Laviniaci. Montis Huin Caveriaci Cavaniaci, Brariaci cum appendiciis suis; ecclesiam Sancti Desiderati, Laedonis, Sisintiaci, Laracni, Desnensis cum appendiciis earum; ecclesiam Dumblensem cum appendiciis suis; ecclesiam de Guars, Montis-Tolosae, Asnensis, Montis-Alacris, Neblensis Castri cum appendiciis earum; ecclesiam Sarmaciae, Sabonariae, Olaefractae, Costumnae, Mulnet, Ver, Biviliaci, Sancti Mauritii et Sancti Germani Gravae, Baensis, Bellimontis, Montis Roolenis, Esiconis, Rancinaci, [Col. 0312D] Gelerengis, Beneventi cum omnibus appendiciis earum; ecclesiam Bellae-Vavrae, Ciensisvillae cum capella Castri, Sancti Reneberti, Sancti Stephani de Ponte, Doni-Petri de Arlico, Wistruciici, cum appendiciis earum; ecclesia Poloniaci, cum capellis scilicet Castri Mariaci, Platani, Sancti Sabini, et cum omnibus appendiciis suis; ecclesiam Aquensis, Solciaci, Spinctensis cum appendiciis earum. Praeterea per praesentem nostri privilegii paginam [Col. 0313A] apostolica auctoritate statuimus ut quaecunque nunc idem coenobium possidet sive in crastinum largitione principum, concessione pontificum vel oblatione fidelium legitimis modis poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, aut ei subditas possessiones auferre, minuere vel temerariis vexationibus fatigare; sed omnia integre conserventur eorum, pro quorum sustentatione concessa sunt, usibus profutura, salva Bisuntini archiepiscopi canonica reverentia. Sane si quis in crastinum archiepiscopus aut episcopus, imperator aut rex, princeps aut dux, comes aut judex, aut persona quaelibet, magna vel parva, potens aut impotens, [Col. 0313B] hujus nostri privilegii paginam sciens contra eam tamen venire tentaverit, secundo tertiove commonitus, si non satisfactione congrua emendaverit, Christi et Ecclesiae corpore cum auctoritate potestatis apostolicae segregamus; conservantibus autem pax a Deo et misericordia praesentibus ac futuris saeculis conservetur.

Ego Urbanus catholicae Ecclesiae episcopus.

Datum Romae V Kal. Jan. per manus Joannis S. R. E. diaconus cardinalis, anno Dominicae Incarnationis 1088, anno pontificatus domini Urbani papae II secundo.



XXIX. Urbani II epistola ad Rainerium cardinalem presbyterum.---Multa mandat ad res Hispanicas spectantia. (Anno 1089.)
[MANSI, Concil. XIX, 698.]
[Col. 0313C]

Quantum de religione tua confidentes, qua fide, qua charitate, in partes illas reduximus, ipse tu, frater dilectissime, recognoscis. Age ergo pro spe quam de tua providentia gerimus, et negotia quaeque poteris, Domino adjuvante, canonice diffinire procura, et ea maxime pro quibus missus es, videlicet quae inter Narbonensem antistitem et Comoriensem abbatem jactantur. Veniens si quidem ad nos cum Barchinonense fratre nostro venerabili episcopo reverendissimus frater noster Narbonensis archiepiscopus, quem jamdudum vita et religione spectatum habemus, plurima adversa contra Comoriensem [Col. 0313D] abbatem conquestus est, scilicet quod ecclesias suae dioecesis, saecularibus potestatibus fultus, invadat; quod excommunicatos ab eo sine omni ejus absolutione recipiat; quod in Jacensi sede sine sui licentia fecerit episcopum consecrari; quodque auditu horrendum est, mortuum quemdam sub anathemate, ab ejus monachis extumulatum, et inter monasterium tumulatum asseruit. Inter caetera, praejudicium sibi factum de Tarraconensium episcoporum subtractione per Romanam Ecclesiam suppliciter intimavit, circa eos [f. cum eos ac deinde possederit] Narbonensis metropolis per annos quadringentos sine alterius reclamatione prius sederit. Nostra igitur vice in partibus illis fungens, Tarraconensibus [Col. 0314A] episcopis nostra auctoritate praecipito ut interim Narbonensi, tanquam proprio metropolitano, obediant, donec, parante Domino, Tarraconensis restauretur ecclesia: Toletano autem, sicut primati, reverentiam exhibeant, donec Narbonensis archiepiscopus se eorum primatem fuisse certa possit auctoritate monstrare. Novit siquidem tua fraternitas primatem a nobis Toletanum sic institutum, ut salva sint metropolitanorum privilegia caeterorum. Abbatem quoque, ut sanctae opinionis virum, admoneas, praecipiens ne ulterius quae episcopalis juris sunt sine episcopi concessione recipiat, et de injuriis Narbonensi archiepiscopo illatis competenti emendatione satisfaciat: de caetero ut proprium et sanctae consecrationis revereatur antistitem, et pacem [Col. 0314B] cum eo fraternae charitatis inviolabiliter retinere procuret. Tu autem in omnibus Romanae auctoritatis memorem te exhibe, ut nulla de te possit suspicio remanere. Quia vero Narbonensis archiepiscopus privilegia de primatu ecclesiam suam habuisse memoravit, quae a suo praedecessore translata, se tamen sperat, parante Domino, reperturum: tu causam diligenter inquire, inquisitam ad nos referre procura. Quod si privilegiorum auctoritas nequiverit reperiri, tu cum principibus terrae de restauratione Tarraconensis ecclesiae stude. Interim tamen Tarraconenses episcopos ei, tanquam metropolitano proprio, obedire praecipito Elnensis quoque episcopi causam diligenter inquirito, et inter Narbonensem episcopum et ipsum justo omnia [Col. 0314C] judicio diffinito. Idem quoque te de Crassensi coenobio inter Narbonensem archiepiscopum et monachos ejusdem coenobii exercere praecipimus.



XXX. Urbani II epistola ad Raynerium S. R. Ecclesiae presbyterum et legatum.---Illum inter episcopum Barcinonensem [Bertrannum] et abbatem S. Pontii Tomeriensem [Frotardum] judicem constituit. (Anno 1089.)
[MANSI, Concil. XX, 679.]

URBANUS, servus servorum Dei, charissimo atque dulcissimo fratri Raynerio sanctae Romanae Ecclesiae presbytero atque legato, salutem et apostolicam benedictionem.

Postquam a nobis, frater charissime, discessisti, [Col. 0314D] fratres charissimi nostri Narbonensis et Barcinonensis antistites pervenerunt ad nos justitiam sedis apostolicae super suis querimoniis flagitantes in abbatem beati Pontii. Barcinonensis querebatur dicens se post susceptum episcopatus officium sub manu propria quiete coenobium Sancti Cucufatis anno integro, ut speciale suae Ecclesiae beneficium possedisse abbatemque inibi per se electum, consentiente et laudante legato Romanae Ecclesiae Ricardo, regulariter fuisse, quem postea Tomeriensis abbas una cum monachis, renitente episcopo, violenter monasterio exturbavit. Porro quam diversa his te adhuc nobiscum posito beati Pontii abbas retulerit tua fraternitas recognoscit. Tuae ergo prudentiae intererit, [Col. 0315A] cui hujusmodi negotia in partibus illis discutienda et definienda commisimus, causam hanc diligenter inquirere, et ita Domino donante agere ne locum justitia perdat, neve favore cujuslibet aut zelo in partem alteram supplanteris. Memor esto consilii quod a nobis tibi datum est abeunti, et consilio religiosorum virorum communicato sic disponenda dispone, ut Romana aequitas nulli sit oblocutioni obnoxia, sed in omnibus judicium tuum veritatem exsequens discretionis apostolicae semitam non relinquat. Sane his te suspectum esse noveris quia in domo adversarii commoraris. Et solent plerumque officia a rigore animos commutare. Praecipimus ergo dilectioni tuae ne abbatis aut ullius hominis causa omittas quin hanc causam sententia irretractabili [Col. 0315B] omnino decidas, nec eorum aliquem super hoc ulterius apostolicam sedem appellare permittas. De ecclesia quoque Beati Sylvestri, quam Salmodienses monachi Beato Rufo abstulisse dicuntur, justum omnino et irretractabile determinato judicium. Caetera videntur desiderari.



XXXI. Urbani II epistola ad Frotardum Tomeriensem abbatem.---Hortatur ut de illatis archiepiscopo Narbonensi injuriis satisfaciat. (Anno 1089.)
[MANSI, Concil. XX, 678.]

URBANUS episcopus, servus servorum Dei charissimo et reverendissimo fratri FROTARDO Tomeriensi abbati salutem et apostolicam benedictionem.

[Col. 0315C] Venientes nuper ad nos reverendissimi fratres Narbonensis ac Barcinonensis antistites Dalmatius et Bertrandus adversus fraternitatem tuam multum conquesti sunt. Narbonensis enim ecclesias suas a te invasas et excommunicatos a te receptos et in Jacensi sede per te sine sua licentia asserebat episcopum consecratum. Mortuum quoque sub anathemate monachos tuos extumulasse, et intra coenobium tumulasse dicebat. Quod auditu quoque videtur horrendum. Super his omnibus si vera sunt tuam religionem ei congrue satisfacere legati nostri judicio, et ab invasione eorum quae sunt episcopalis juris de caetero abstinere, et pacem cum eo firmam habere ut dignum est vobis deprecamur atque praecipimus. [Col. 0315D] Barcinonensis praeterea querebatur coenobium Sancti Cucufatis, quod sui juris est, te invadente sublatum monachis violenter expulsis; idem etiam de coenobio sancti Laurentii factum astruxit. Quia igitur et vir talis est morum dignitate et pontificali gratia ut ei discredere non possimus, et tu olim nobis aliter retulisti, causae hujus judicium irretractabili sententia terminandum legato nostro mandavimus, et te ei judicio volumus obedire, ut neque tu, neque ille ulterius super hoc sedem apostolicam permittamini appellare. Praeterea rogantes rogamus, quemadmodum de tua speciali et familiari religione confidimus, ut Narbonensem antistitem sicut proprium et Patrem spiritualem respectu ejus cujus vice fungitur reverearis et diligas.



XXXII. Urbani II epistola ad Raymundum comitem, Aymericum vicecomitem, clerum populumque Narbonensem. (Anno 1089.)
[MANSI, Concil. XX, 678.]
[Col. 0316A]

URBANUS episcopus, servus servorum Dei, clero et populo Narbonensi, RAYMUNDO videlicet comiti atque AYMERICO vicecomiti charissimis filiis, salutem et apostolicam benedictionem.

Venientem ad nos reverendissimum fratrem nostrum Dalmatium, vestratem archiepiscopum, debita veneratione suscepimus, ejusque probitatem et religionem jamdudum agnoscentes, ipsum dilectioni vestrae apostolicae sedis apicibus commendavimus. Vos itaque ei ut dilecto et catholico Patri, dilecti [Col. 0316B] filii, obedite, reverentiam et debitam subjectionem ut domini vicario in omnibus exhibete, decimas unicuique ecclesiae pertinentes ex integro reddite, et quaecunque episcopalis justitiae sunt, integra sibi conservate. Quae autem vobis ex Domino dixerit, devote ac libenter audite et obedite. Pro Christo enim legatione fungitur inter vos obsecrans pro Christo ut reconciliemini Deo. Ipsum ergo sicut Christum audientes et honorantes mores vestros corrigite, a vitiis abstinete, Deo in omnibus placere curate. Si enim Deo placere studueritis, pastorem profecto Deo placentem habebitis, et summum pro vobis judicem interpellans, nisi vestra delicta impediant, copiosius audietur. Eis autem qui bona [Col. 0316C] Narbonensis Ecclesiae injuste detinent et violenter auferunt, denuntiamus in nomine Domini Jesu et apostolica auctoritate praecipimus quatenus aut ea archiepiscopo reddant, aut pactum cum eo tale faciant, quod ipsi debent complacere, ne bona injuste detinendo, et auferendo terrena, et animae incurrant periculum et bonis priventur aeternis. Quod si nostra praecepta contempserint, cum iterata ad nos querela pervenerit, nos canonum ultionem et gladium spiritus exeremus; obedientes vero monitis nostris misericordia divina custodiat.



XXXIII. Urbani II papae epistola ad clerum et plebem Viennensem.---Archiepiscopum Viennensem commendat, et praecipit ut ea restituantur quae de bonis Ecclesiae Viennensis Ataldus praepositus dissipaverat. (Anno 1089.)
[D. BOUQUET, Recueil, t. XIV, p. 691, ex Biblioth. Floriac. parte III, p. 76.]
[Col. 0316D]

URBANUS episcopus, servus servorum Dei, dilectis filiis, clero et ordini monastico, nec non nobilibus et plebi Viennae consistentibus, salutem et apostolicam benedictionem.

Beati Petri filium, nostrum autem fratrem, venerabilem atque charissimum archiepiscopum vestrum, venientem ad nos congrua reverentia et debita dulcedine charitatis excepimus. Quia vero antehac nobis facie ignotus exstiterat, morum honestatem et indolis ejus egregiae volentes industriam experiri, nobiscum cum aliquandi propensiori affectione duximus [Col. 0317A] detinendum. Gratias autem Deo, quia in eo et scientiae saporem et honestatis odorem bonum invenimus. Morum igitur ejus maturitate, industriae probitate, animique prudentia plurimum delectati, eum jam de charo chariorem, de familiari familiariorem effecimus, adeo ut dehinc non tanquam Gallum, sed tanquam Romanum in Romana curia censeamus. Unde et revertentem ad vos nostris litteris prosecuti, charitati vestrae attentius commendamus, ut qui per se vobis charus hactenus et venerabilis habitus est, per nos deinceps charior et venerabilior habeatur. Nos enim cum pro generalis aequitatis debito, tunc pro speciali ejus dilectione, quidquid honoris, quidquid dignitatis, antecessores nostri Viennae Ecclesiae contulerunt, Domino largiente, [Col. 0317B] firmum perpetuumque servabimus. De bonis autem Ecclesiae vestrae, quae Ataldus praepositus dissipavit, ut in ejusdem archiepiscopi manus restituantur omnino praecipimus; si qui vero contumaciter bona eadem retinere praesumpserint, apostolicae profecto justitiae sentient ultionem. Neque enim Viennensem Ecclesiam antiquis bonis minuere, sed per Dei gratiam conservare et augere, justitia dictante, disponimus. Omnipotens Deus potentiae suae dextera interius vos exteriusque custodiat.



XXXIV. Urbani papae II epistola ad suffraganeos Ecclesiae Arelatensis.---Illis significat extorta ex Guibilino episcopo juramenta irrita a se facta esse; quem qui ceperint, eos infames declarat. (Circa annum 1089.)
[MANSI, Concil. XX, 700]
[Col. 0317C]

URBANUS episcopus, servus servorum Dei, suffraganeis Ecclesiae Arelatensis salutem et apostolicam benedictionem.

Illa omnia sacramenta quae adversus Ecclesiae justitiam atque religionem confrater Guibilinus archiepiscopus vester invitus et omnibus modis coactus jurasse cognoscitur, quia, ut praediximus, Deo et Ecclesiae constitutionibus adversantur, decreti nostri auctoritate irrita omnino esse censemus et Arelatensi Ecclesiae annuente Domino perpetuo permanere decernimus. Eos autem qui praedictum virum captum gladiis et membrorum detruncationibus perterrentes nefandis sacramentis ausi sunt [Col. 0317D] implicare, infames in perpetuum esse sancimus; et nisi congruam poenitentiam egerint, a Christi corpore et sanguine ab ecclesiarum introitu segregamus.



XXXV. Urbani II bulla pro canonicis Pistoriensibus. (Anno 1090.)
[ZACHARIA, Anecdota medii aevi, 222.]

URBANUS episcopus, servus servorum Dei, charissimis filiis Pistoriensis Ecclesiae canonicis, eorumque successoribus in perpetuum.

Justis votis assensum praebere justisque petitionibus aures accommodare nos convenit, qui, licet indigni justitiae cultores atque praecones in excelsa [Col. 0318A] apostolorum principum Petri et Pauli specula positi, Domino disponente, existimus, quod igitur necessitatibus peregrinorum charitate debita providentes, hospitalem domum, juxta portam vestrae Pistoriensis urbis, quae S. Petri dicitur, adjuvante Domino, vestris impensis aedificastis; nos, prout dignum est, vestrum studium collaudamus, praesentisque paginae auctoritate decernimus ut decimarum, quae vobis a populo dantur, pars decima, et laborum vestrorum decima, quemadmodum a vobis unanimiter est statutum, eidem hospitali domui deinceps in perpetuum conferantur. Praeterea apostolica auctoritate censemus ut quaecunque hodie eadem hospitalis domus juste possidet, sive in crastinum concessione pontificum, largitione principum, vel oblatione fidelium [Col. 0318B] juste atque canonice poterit adipisci, firma ei et illibata permaneant. Decernimus ergo ne ulli omnino hominum liceat eamdem domum temere perturbare aut infra eam aliquem capere, aut eis subditas possessiones auferre, minuere, vel temerariis vexationibus fatigare. Sed omnia integra conserventur, eorum pro quorum conservatione concessa sunt usibus, eorumque saluti qui obtulerint profutura. Ejusdem tenoris privilegium caeteris quoque, qui per vestrum episcopatum sunt, hospitalibus indulgemus, ei videlicet, quae juxta Villam Quarratam est aedificata, ei quae juxta Capariam oppidum, ei quae in prato quod dicitur Episcopi, ei quae juxta locum qui dicitur Crux Brandelliana, ei quoque quae in Blisceto vestris studiis impensisque aedificata est. Quae vestrae [Col. 0318C] illi juxta portam S. Petri domui hospitali, sicut hodie est, in perpetuum subjecta esse praesentis auctoritate paginae confirmamus. Quae vero extra urbem hospitales domus consistunt, hujus privilegii decreto statuimus ut infra unum stadium nemo juxta eas aliquem capere, praedari, aut hostiliter disturbare praesumat; quorum omnium ordinationes ae dispositiones vobis vestrisque successoribus committimus, ut eorum, qui in vobis spirituales ae religiosiores fuerint voluntate communi, communicato etiam fratrum Vallis Imbrosianae consilio, consensu etiam vestri episcopi, si catholicus fuerit et religiosus, adhibito. Rectores eisdem domibus praeponimus, qui secundum Deum earum curam habere, et pauperibus et convenientibus sollicite ministrare procuret. Sane [Col. 0318D] si quis in crastinum episcopus, archiepiscopus, imperator, aut judex, princeps, aut dux, comes, aut vicecomes, aut persona quaelibet, parva vel magna, potens aut impotens, hujus nostri privilegii [paginam] sciens, contra eam temere venire tentaverit, secundo tertiove commonitus, si non satisfactione congrua emendaverit; a Christi et Ecclesiae corpore eum auctoritate potestatis apostolicae segregamus. Hi autem qui, ob Dei proximique dilectionem et sedis apostolicae institutionem, praedictas domos suis bonis ditare et exaltare curaverint, Dei apostolorumque ejus benedictione, et peccatorum absolutione ditentur, sive donentur. Qua adjuti ad vitam perveniant sempiternam. Amen.

[Col. 0319A] Scriptum per manum Gregorii scriniarii atque notarii sacri palatii.


B. V.

Datum Romae per manus Joannis, S. Rom. Ecc. diaconi cardinalis, anno Dominicae Incarnationis millesimo octuagesimo nono, indictione tertiadecima [duodecima], quarto Idus Januarii, anno vero pontificat. domni Urbani papae secundo.



XXXVI. * Urbanus II monasterii Raitenbuchensis, a Welfone, Bavariae duce, ejusque conjuge Jutta conditi, protectionem suscipit. (Anno 1090.)
[LANG, Regesta, I, 104]




XXXVII. Privilegium Urbani papae II pro canonicis Sancti Antonini, dioecesis Ruthenensis. (Anno 1090.)
[D. MARTENE, Thesaur. Anecd., I, 248.]
[Col. 0319B]

URBANUS episcopus, servus servorum Dei, charissimo filio PETRO, praeposito canonicae S. Antonini martyris in Condacensi termino siti, ejusque successoribus canonice ordinandis, in perpetuum.

Cum universis sanctae Ecclesiae filiis ex apostolicae sedis auctoritate ac benevolentia debitores existamus, illis tamen locis atque personis quae specialius ac familiarius Romanae adhaerent Ecclesiae, quaeque amplioris religionis gratiae eminent, propensiori nos convenit charitatis. . . . . . . Quia igitur, [Col. 0319C] venerabili fratre nostro Amato episcopo nobis referente, cognovimus praefatam canonicam, jussu beatissimae recordationis papae Gregorii VII, tam ipso Amato episcopo quam reverendissimo fratre nostro Hugone Lugdunensi archiepiscopo mediantibus, cum omni monastica et canonica religione destituta esset, institutam, tam bonis initiis oportet nos benevolentiae manum porrigere, ac religionis quieti prospicere. Propter quod tuis, charissime fili Petre, justis petitionibus annuentes praedicti fratris nostri Amati episcopi litteris exorati, praenominatam S. Antonini canonicam in jus, tutelam protectionemque sanctae Romanae Ecclesiae suscipimus, praesenti ei decreto privilegia confirmantes omnia quae vel nunc juste possidet, vel in posterum, largiente Domino, [Col. 0319D] juste poterit adipisci, et ab omnium omnino hominum potestate sub sanctae apostolicae sedis tuitione liberam permanere auctoritate apostolica sancimus, salva episcopali justitia canonica, quousque vel qui ad praesens ibi Domino Deo nostro famulantur canonici, vel qui futuris ibidem temporibus sunt servituri, regulariter vivere, et communiter vivendo, propriumque non habendo, tam apostolicas quam beatorum Hieronymi et Augustini de conversatione communiter viventium clericorum studuerint statuta servare. Decernimus ergo atque statuimus ut nulli omnino hominum liceat eamdem canonicam temere perturbare, aut ei subditas possessiones auferre, minuere, vel temerariis vexationibus [Col. 0320A] fatigare; sed omnia integra conserventur, eorum pro quorum sustentatione concessa sunt usibus profutura. Vos igitur, filii in Christo charissimi, oportet regularis disciplinae institutioni sollicitius ac devotius insudare, ut quanto a saecularibus estis tumultibus liberi, tanto studiosius placere Deo totius mentis et animae virtutibus anheletis: praecipue studentes Romanae Ecclesiae decreta veneranda servare, cujus patrocinio ab omnium jugo viventium estis, annuente Domino, praemuniti. Ad indicium autem perceptae hujus a Roma a Ecclesia libertatis, per annos singulos quinque solidos monetae illius terrae Lateranensi palatio persolvetis. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, aut [Col. 0320B] judex, aut persona quaelibet, magna vel parva, potens aut impotens, hujus nostri privilegii paginam sciens, contra eam temere venire tentaverit, secundo tertiove commonitus, si non satisfactione congrua emendaverit, a Christi et Ecclesiae corpore eum auctoritate potestatis apostolicae segregamus. Haec autem conservantibus pax a Deo et misericordia praesentibus ac futuris saeculis conservetur. Amen, amen, amen.

Scriptum per manum Gregorii scriniarii atque notarii sacri palatii.

Datum Romae per manus Hotesculici presbyteri vicem gerentis cancellarii, V Kalendas Aprilis, anno Domini 1090, indictione XIII, anno III domni Urbani [Col. 0320C] papae II.



XXXVIII. Privilegium Urbani papae II pro Ecclesiae Gratianopolitana. (Anno 1090)
[BALUZ., Miscell. edit. Luc., III, 8.]

URBANUS episcopus, servus servorum Dei, charissimo fratri HUGONI Gratianopolitano episcopo ejusque legitimis successoribus in perpetuum.

Potestatem ligandi atque solvendi in coelis et in terra beato Petro ejusque successoribus auctore Deo principaliter traditam illis Ecclesia verbis agnoscit quibus Petrum est Dominus allocutus: Quaecunque ligaveris super terram, erunt ligata et in coelis, et quaecunque solveris super terram, erunt soluta et [Col. 0320D] in coelis. Ipsi quoque et propriae firmitas et alienae fidei confirmatio eodem Domino auctore praestatur, cum ad eum dicitur: Rogavi pro te ut non deficiat fides tua, Petre. Et tu aliquando conversus confirma fratres tuos. Oportet ergo nos, qui, licet indigni, Petri residemus in loco, prava corrigere, recta firmare, et in omni Ecclesia ad interni arbitrium judicis sic disponenda disponere ut de vultu ejus judicium nostrum prodeat, et oculi nostri videant aequitatem. Tuis igitur, dilectissime in Christo frater Hugo Gratianopolitane episcope, justis petitionibus annuentes, tibi tuisque legitimis successoribus Gratianopolitanum episcopatum regendum, disponendum, et jure perpetuo possidendum praesentis decreti [Col. 0321A] pagina confirmamus, salva in omnibus Romanae Ecclesiae auctoritate. Constituimus ergo ne ulli omnino hominum qualibet subreptionis astutia liceat vestri episcopatus possessiones invadere, minuere, vel auferre, aut episcopatus vestri decimas sine vestra concessione subripere aut subreptas tenere, neque vestri juris ecclesias per manum laicam obtinere; sed omnia quae juste hactenus vestra possedit Ecclesia, sive in futurum Domino adjuvante juste atque canonice poterit adipisci, in tua tuorumque successorum manu integra semper et illibata permaneant. Praeterea ecclesiam Sancti Donati in archiepiscopatu Viennensi sitam, quam a tyrannica potestate auctoritate episcopali adjuvante Domino extorsisti, tibi tuisque successoribus regendam, disponendam, [Col. 0321B] ac jure perpetuo possidendam hujus auctoritate privilegii confirmamus, constituentes, ne ulli successorum tuorum liceat eamdem ecclesiam alicui personae vel ecclesiae gratis pretiove concedere, sed semper incommutabiliter cum omnibus ad ipsam pertinentibus in Gratianopolitani episcopi potestate et possessione permaneat. Quia vero perversa quorumdam praesumptio inolevit ut defunctis episcopis res ecclesiasticae pervadantur, auctoritate apostolica prohibemus ut cum vitae tuae tuorumve successorum terminus contigerit, Ecclesiae vestrae res et possessiones diripere nemo praesumat, sed cuncta libera et inconcussa in canonicorum potestate persistant, illi ex integro conservanda qui eis canonice episcopus ordinabitur. Porro sanctorum canonum decreta [Col. 0321C] ubique inviolabiliter conservari cupientes, constituimus atque censemus ut interdictos a vobis aut excommunicatos in communionem recipere aut mortuos sepulturae tradere nemo praesumat. Vestra sane, charissime frater, intentio erit gregi commisso curam vigilanter impendere et Romanae Ecclesiae decreta inviolabiliter observa e; quatenus multiplicato laborum fructu, ad vitam valeatis perpetuam pervenire. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, aut judex, aut persona quaelibet magna vel parva, potens aut impotens, hujus nostri privilegii paginam sciens, contra eam temere venire tentaverit, secundo tertiove commonitus, si [Col. 0321D] non satisfactione congrua emendaverit, a Christi Ecclesia cum auctoritate potestatis apostolicae segregamus. Conservantibus autem pax a Deo, misericordia praesentibus ac futuris saeculis conservetur. Amen, amen, amen.

Scriptum per manum Gregorii scriniarii atque notarii sacri palatii.

Datum Romae per manum Joannis, sanctae Romanae Ecclesiae diaconi cardinalis, anno Dominicae Incarnationis 1091, indictione XIII, pontificatus domni Urbani papae II anno III, die Kalend. Aprilis.



XXXIX. Urbanus II monasterii S. Theotfredi Calmiliacensis bona confirmat. (Anno 1090)
[MABILL. Acta SS. ord. Bened., V, 274.]
[Col. 0322A]




XL. Privilegium Urbani II pro Vallumbrosanis. (Anno 1090.)
[ZACHARIA, Anecdota medit aevi, 223 ex archivo S. Michaelis de Furculis.]

URBANUS episcopus, servus servorum Dei, dilectissimis filiis, universae Vallis Imbrosanae congregationi, salutem et apostolicam benedictionem.

Cum universis sanctae Ecclesiae filiis ex apostolicae sedis auctoritate ac benevolentia, debitores existamus, illis praecipue locis atque personis quae specialius [Col. 0322B] ac familiarius Romanae adhaerent Ecclesiae, quaeque ampliori religionis gratia eminent, propensiori nos convenit charitatis studio imminere. Quia igitur propositum nostrum, divina praeveniente ac subsequente clementia, religionis vestrae simplicitas bonae opinionis odorem, et prope et longe positis aspiciunt, nos vestro provectui annuente Domino provectus adjungere cupientes, coenobium vestrum pro beatae Mariae semper virginis reverentia, cui dicatum est, in Romanae Ecclesiae proprietatem, et tutelam atque protectionem apostolicae sedis accipimus, et, apostolicae illud auctoritatis privilegio munientes, ab omnium principum jugo liberum permanere decernimus. Per praesentem igitur nostri privilegii [Col. 0322C] paginam, apostolica auctoritate statuimus ut quaecunque hodie vestrum coenobium jure possidet, sive in crastinum concessione pontificum, liberalitate principum, vel oblatione fidelium jure atque canonice poterit adipisci, firma vobis vestrisque successoribus et illibata permaneant. Illis successoribus, dico, qui eumdem religionis usum, et fidei constantiam observare et strenue omnipotenti Domino in eodem proposito deservire satagerint. Chrisma, oleum sanctum, consecrationes altarium, sive basilicas, ordinationes clericorum liceat vobis a quocunque volueritis catholico episcopo Romanae Ecclesiae gratiam atque communionem optinente percipere. Qui, nostra fultus auctoritate, quae postulant indulgeat. Ad haec censemus atque statuimus ne [Col. 0322D] ulli omnino hominum liceat idem coenobium emere, perturbare, aut ei subditas possessiones auferte, minuere, vel temerariis vexationibus fatigare; sed omnia integra observentur eorum pro quorum sustentatione ac gubernatione concessa sunt usibus profutura. Nec ulli episcopo potestas sit excommunicationem aut interdictionem vobis ingeminare, ut qui in speciales estis filios apostolicae sedis, nullius alterius judicio temere exponamini. Quia vero plura sancta monasteria, congregatio videlicet dicta Salvii juxta Florentiam, Sancti Fidelis de Strumii, Sancti Salvatoris de Sophena, Sanctae Mariae de Nerana, Sancti Coxiani de Monte Schalario, Sancti Angeli de Passiniano, Sancti Laurentii de Cultuboni, Sancti Salvatoris de Ficiclo, Sancti Angeli juxta Pistoriam, [Col. 0323A] Sancti Salvatoris de Vadeno, Sancti Petri de Mischeto, Sancti Pauli de Rasolo, Sanctae Reparatae de Marradio Faventinae dioecesis, et congregatio de Rivis Caesaris, et congregatio de Fontana Taonis, et congregatio de Monte Armato in Bononiensi dioecesi, inspirante Domino in eamdem vobiscum formam religionis consenserint, nos, et ipsis et omnibus qui se in crastinum eidem religionis usui ex integro sociare voluerint, praesentis privilegii libertate apostolica auctoritate concedimus quandiu in eadem religionis et consuetudinis unitate persistere procuraverint. Constituimus autem ut eorum omnium caput vestrum, quod in Valle Imbroxiane situm est, monasterium habeatur. Sane cum terminus vitae pastori vestro divina dispositione contigerit, [Col. 0323B] qui ejus loco substituendus fuerit, quia et vobis et aliis omnibus praeesse debebit, omnium, qui caeteris praesunt monasteriis, consensu et judicio eligatur. Quod si forte ex ipsis abbatibus quilibet Domino disponente ad hoc generale regimen electus fuerit, ad vestrum principale coenobium principaliter transeat, et ejus mox judicio, sicuti in diebus venerandae memoriae Joannis primi abbatis vestri factum constat, caetera omnia unita vobis monasteria disponantur. Vos igitur, filii in Christo dilectissimi, nolite negligere gratiam, quae in vobis est, quae data est vobis per unitatem sanctae observationis et religionis. Haec meditamini, in his estote, ut profectus vester manifestus sit omnibus (I Tim. IV, 15). Participes enim Christi effecti estis, si tamen initium substantiae [Col. 0323C] ejus usque ad finem firmum retineatis (Heb. III, 14). Mementote quod Dominus ait: Qui perseveraverit usque in finem, hic salvus erit (Matth. XXIV, 13). Itaque sic luceat lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V, 16). Ad indicium autem perceptae hujus a Romana Ecclesia libertatis per annos singulos duodecim sagi cilicii brachia Laterani palatio persolvetis. Sane si quis in crastinum archiepiscopus, aut episcopus, imperator, aut rex, princeps, aut dux, comes, aut judex, aut persona quaelibet magna vel parva, potens aut impotens, hujus nostri privilegii paginam sciens contra eam temere venire tentaverit, secundo tertioque commonitus, si non satisfactione congrua emendaverit, a [Col. 0323D] Christi et Ecclesiae corpore eum auctoritate potestatis apostolicae segregamus. Conservantibus autem pax a Deo, et misericordia praesentibus et futuris saeculis conservetur. Amen. Amen. Amen. Scriptum per manum Gregorii scriniarii atque notarii sacri palatii.

Datum Romae per manus Joannis sanctae Romanae Ecclesiae diaconi cardinalis, anno Dominicae Incarnationis 1090, indictione XIII, octavo Idus Aprilis, anno pontificatus domni Urbani papae secundi tertio.

Bartholomeus, quondam Baronis imperiali auctoritate judex ordinarius atque notarius, scriptum privilegium, et apostolicas litteras, et omnia scripta, [Col. 0324A] unde hoc exemplum scriptum est, vidi et legi, et, prout ibi inveni, hic inde transcripsi, et fideliter exemplavi, et ad majorem fidem habendam signum meae manus apposui ex auctoritate mihi concessa, et data a venerabili Patre domino Thoma, Dei gratia Pistoriensi episcopo in episcopatu Pistoriensi, praesentibus domino Ticcio plebano plebis de Laiatico, et presbytero juncta capellano plebis praedictae, et Armaleone quondam Infrangipanis et Curso Doni testibus rogatis et vocatis ad haec, sub annis Dominica Nativitate 1288, indictione secunda, die vigesima Septembris.



XLI. Urbanus II Majoris-Monasterii tutelam suscipit possessionesque ejus confirmat. (Anno 1090.)
[MABILL., Annal. Bened. V, 272.]
[Col. 0324B]

Hoc ipso anno Bernardus, Majoris-Monasterii abbas, amplissimum ab Urbano II privilegium obtinuit. In eo praefatur pontifex, cum universis ecclesiis debitor sit, illis tamen locis atque personis quae ampliori religionis gratia eminent, se propensiori charitatis studio consulere debere, adeoque Sancti Martini monasterio, cum pro beati confessoris devotione ac reverentia, tum pro religionis praerogativa, qua sacri illius loci monachi praecellebant. Quam ob rem ait se omnes ejus possessiones confirmare, eumdemque locum in suam tutelam suscipere; vetare ne missae illic publicae ab episcopis celebrentur, neu monachi ad externas stationes aut exsequias, [Col. 0324C] praeter ipsorum abbatis voluntatem compellantur, aut a quovis excommunicentur; sed praecipere, ut omnes eorum causae graviores ex apostolicae sedis judicio pendeant. Ut libera sit abbatis electio, qui ab archiepiscopo Turonensi, si communionem sedis apostolicae habeat consecrationem gratis accipiat, absque ulla professionis exactione: sin minus, aut ad Romanum pontificem consecrandus accedat, aut a quocunque episcopo consecrandum se offerat. Idem sancit pontifex de sacro chrismate, de consecratione altarium seu basilicarum, et de ordinationibus sacris. Tum subdit monachos alloquens: Vos igitur, filii in Christo dilectissimi, oportet regularis disciplinae institutioni sollicitius et devotius insudare: quatenus [Col. 0324D] quanto ab saecularibus tumultibus liberiores existitis, tanto amplius placide Deo devotius mentis et animae virtutibus anheletis. Denique pro hac libertate singulis annis unam auri unciam persolvi jubet. Scriptum per manum Gregorii scriniarii atque notarii sacri palatii. Datum Romae per manum Joannis S. R. E. diaconi cardinalis, anno Dominicae Incarnationis 1090, indictione XIII, pontificatus domni Urbani papae II tertio, sexto decimo Kal. Maii.



XLII. Urbanus II Burchardo S. Basoli abbati bullam tribuit. (Anno 1090.)
[MABILL. et RUINART, Ouvrages posth. III, 87.]




XLIII. Urbanus II Ecclesiae Ravellensis libertatem ac possessiones, petente Ursone episcopo, confirmat. (Anno 1090.)
[UGHELLI, Italia sacra I, 1183.]
[Col. 0325A]

URBANUS episcopus, servus servorum Dei, dilecto in Christo fratri URSO Ravellensi episcopo, ejusque successoribus canonice instituendis in perpetuum.

Sanctae Romanae et apostolicae universalis Ecclesiae dignitas exigit ut sibi fideliter adhaerentes remuneret, et exaltet. Quia igitur Romanae Ecclesiae fidelitatem ac libertatem ardenter requisisti, et obsequiis praevenisiti, ad id vestra civitas, Domino praestante, pervenit, ut praedecessoris nostri reverendae memoriae Victoris III tempore episcopum [Col. 0325B] meruerit adipisci. Nos itaque nihilominus exaltationi vestrae congaudentes, et antecessoris nostri statuta firmamus, et eam vobis libertatem adjicimus, ut Ravellensis Ecclesia deinceps ab omnis potestatis subjectione libera, in solius Romani pontificis jure dominationeque consistat. Dignum quippe est ut qui in corporalibus rebus vehementer excrevistis, spiritualium quoque munerum perceptione, Domino largiente, crescatis. Vestram igitur Ecclesiam in apostolicae sedis gremio specialiter confoventes tibi legitime confirmamus, coepiscope Urse, tuisque legitimis successoribus, omnem Ravellensem dioecesis ambitum praesentis auctoritate paginae confirmamus, potestatem vobis indulgentes intra eam absque ullius contradictione chrisma conficere. . . [Col. 0325C] (Multa desunt in privilegio, quia fuit recisum, et cum filo consutum, ut ad praesens exstat.) Statuta Ecclesiae praestante Domino irrefragabiliter observare, ejusque honori pro viribus semper insistere. Si quis autem in crastinum archiepiscopus aut episcopus, imperator aut rex, princeps aut dux, aut patritius, comes aut vicecomes, aut judex, aut persona quaelibet magna vel parva, potens aut impotens, hujus nostri privilegii paginam sciens, concessam vobis libertatem auferre tentaverit, secundo tertiove commonitus, si non satisfactione congrua emendaverit, is, ut a Christi et Ecclesiae corpore segregandus, honorisque sui et officii periculo subjacere debebit. Conservantibus autem haec, pax a Domino et misericordia praesentibus et futuris saeculis conservetur. [Col. 0325D] Amen, amen, amen.

Datum Salerni per manus Joannis S. R. E. diaconi card. Nonis Octobris, ind. XIII, anno Incarn. Dominicae 1090, pontificatus vero D. Urbani papae II tertio.



XLIV. Urbani II epistola ad clerum et plebem Carnotensem.---De Gaufredi episcopi depositione, et Ivonis consecrati in ejus locum subrogatione. (Anno 1090.)
[MANSI, Concil. XX, 650.]

URBANUS episcopus, servus servorum Dei, dilectis in Christo filiis clero et populo Carnotensi, salutem et apostolicam benedictionem.

Nos quidem tum pro beatae Mariae semper Virginis [Col. 0326A] devotione et reverentia, tum pro nostri officii debito, Ecclesiae vestrae dilectionem, protectionem et curam specialius impendentes, ejusque labores diuturnos, quos a Gaufredo quondam episcopo passa est, propensiore animo perpendentes, rei veritate diutius atque diligentius pertractata, largiente Domino, justitiae satisfecimus. Bonam itaque animi vestri voluntatem praevenientes ac subsequentes, venerabilem virum Ivonem presbyterum, quem, Gaufredo per nos deposito, catholice atque canonice secundum nostra monita elegistis, ne quod ulterius hac in re detrimentum vestra Ecclesia pateretur, sine morae longioris obstaculo consecravimus.

Nunc eum ad vos remittentes, tanquam B. Petri manibus consecratum, B. Petri vice vos rogamus et [Col. 0326B] obsecramus quatenus eum benigne suscipientes debita ut pastoris veri membrum obedientia honoretis; debita sollicitudine quae vobis annuntiaverit observetis; et ut ipse Deo placere, et eum pro vestris valeat excessibus digne intercedendo placare, vos quoque placere Deo totis conaminibus procurate. Si enim placere Deo statueritis, pastorem procul dubio Deo placentem habebitis, nos quoque in vestris opportunitatibus ad exaudiendum paratos invenietis. Porro de Gaufredo, qui sine conditione omni nostris manibus episcopatum reddidit, indignum se patenter agnoscens, praecepimus et praecipimus ne quis ei ullo modo ad episcopatum reinvadendum vel infestandum assensum accommodare praesumat, alias et ipsum et ipsius fautores excommunicationi [Col. 0326C] subjacere censemus. Obedientes vos vero monitis nostris gratia divina custodiat.

Data Capuae octavo Kalendas Decembris.



XLV. Urbani II papae epistola ad Richerium, archiepiscopum Senonensem.---Ivonem, episcopum Carnotensem illi commendat Gaufredum, si invadere episcopatum tentaverit, anathematizatum declarat. (Anno 1090.)
[MANSI, Concil. XX, 651.]

Quantas pro Gaufredo quondam episcopo Carnotensis Ecclesiae molestias sustinuerit, quantae ad apostolicam sedem querelae perlatae fuerint, delectionis [Col. 0326D] tuae strenuitas recognoscit. Tandem rei veritate diligentius perquisita, largiente Domino, justitiae satisfecimus, et ab ipso in nostris manibus sine cujuslibet tenore conditionis episcopatus refutatus est. Tandem ad tuam fraternitatem scripta direximus, rei gestae ordinem indicantes, et ut tuum Carnotensibus ad eligendum et consecrandum antistitem auxilium contribueres flagitantes. Nostra itaque fulti licentia Carnotenses venerabilem virum presbyterum Ivonem canonico ordine in episcopum elegerunt. Cum autem a te consecrationis gratiam pro more Ecclesiae petivissent, tua fraternitas ei manum imponere recusavit. Ad nos igitur ipsis venientibus, et consecrationis ejusdem gratiam deposcentibus, nos qui viri religionem jam dudum [Col. 0327A] noveramus, et ejus eligendi licentiam dederamus, petitioni justae deesse nequivimus. Consecratum igitur cum salva tuae Ecclesiae obedientia remittentes, dilectionis tuae dulcedinem postulamus, ut omni litis fomite consopito, benignitate eum debita complectaris, et ad Ecclesiae regimen auxilium tuum ei largiaris. Porro Gaufredum, si episcopatum invadere, aut Ecclesiam infestare tentaverit, ipsum ipsiusque fautores anathemati subjacere decrevimus.

Data Capuae septimo Kalendas Decembris.



XLVI. Urbani II epistola ad Altmannum Pataviensem episcopum. (Fragm.---Anno 1090.)
[Vita Altmanni ap. BOLLAND, t. II, Aug. p. 174.]
[Col. 0327B]

URBANUS episcopus, servus servorum Dei, charissimo fratri ALTMANNO, episcopo Pataviensi, salutem et apostolicam benedictionem.

Strenuitatem tuam in Dei rebus et Ecclesiae laboribus audientes, in Domino gaudemus; et ideo preces vestras in his quae contra morem nostrae videntur Ecclesiae, audivimus, etc.



XLVII. Urbani II epistola ad Lanzonem et Rodulfum abbates, et Adalberonem primicerium.---Confirmat electionem Metensis episcopi ab eis factam. (Anno 1091.)
[MANSI, Concil. XX, 705.]

URBANUS episcopus, servus servorum Dei, dilectis in Christo filiis LANZONI, RODULFO abbatibus, ADALBERONI [Col. 0327C] primicerio, archidiaconis, et omni catholico Metensis Ecclesiae clero ac populo salutem et apostolicam benedictionem.

Gaudemus, filii in Christo charissimi, quia vos gaudetis in Domino, quia catholicae fidei lucernam, quae in Herimanno sanctae memoriae permansit episcopo, necdum exstincta est; quia praedecessori bono successorem probabilem providistis. Et nos igitur bonis votis vestris robur praestantes auctoritatis apostolicae devotionem, et electionem vestram litteris praesentibus approbamus. Vestris quoque postulationibus assensum conferimus, ut vestri intersit arbitrii, a quibus potissimum catholicis debeat episcopis consecrari. Illud sane omni modo requirendum est utrum per manum Trevirensis [Col. 0327D] illius dicti archiepisc. Simoniace fuerit in diaconem ordinatus. Quidquid enim ab eo extraordinarie indigneque suscepit, nos sancti Spiritus judicio irritum esse censemus, ut eosdem ordines ab aliquo sortiatur episcopo catholico praesenti auctoritate praecipimus. Talis enim ordinator, cum nihil habuerit, dare nihil potuit. Vos itaque filii in Christo charissimi, perseverate in his quae a reverentissimo confratre nostro, nunc angelorum concivi, Herimanno episcopo didicistis. Agite quae agitis, quia serpentis caput calcantibus aeterna a Domino corona praebebitur. Ipse vos sua gratia fideliter certare tribuat, et aeterni mercedem bravii dignetur.

Data Beneventi Kalendis Februarii.



CAPUT XLVIII. Urbanus II parthenonis S. Crucis Pictaviensis possessiones confirmat. (Anno 1091.)
[MABILL., Annal. ord. S. Bened. V, 282.]
[Col. 0328A]

Pictaviensi Sanctae Crucis nobilissimo parthenoni post Petronillam abbatissam praefuit Adelais, quae ab Urbano II sedis apostolicae tuitionem et confirmationem possessionum obtinuit, diplomate dato Beneventi per manum Joannis S. R. E. diaconi cardinalis, IV Kal. Aprilis, anno Dominicae Incarnationis 1091, pontificatus Urbani anno IV. Sub finem diplomatis abbatissam et sorores commonet ut apostolicae sedis benignitati sanctis actibus respondeant, regularis disciplinae institutionibus studiosius [Col. 0328B] dent operam, et ad aeternam gloriam totis viribus anhelent. Eodem diplomate statuit pontifex, ut collegiata B. Radegundis ecclesia Sanctae Crucis regimini in perpetuum, uti antea, subjaceat. Quod jam prius definierant Amatus Ellorensis et Hugo Diensis episcopi, apostolicae sedis legati, in concilio Santonensi; idemque Gregorius VII litteris suis confirmaverat, Hugoni et caeteris clericis ejusdem ecclesiae inscriptis.



CAPUT XLIX. Urbani II epistola ad Romualdum Monopolitanae Ecclesiae episcopum.---Ex concilii Beneventani sententia episcopatum Monopolitanum non Ecclesiae Brundusinae sed Romanae sedi subjectum declarat. (Anno 1091.)
[MANSI, Concil. XX, 739.]
[Col. 0328C]

URBANUS episcopus, servus servorum Dei, dilecto fratri ROMUALDO, Monopolitanae Ecclesiae episcopo, suisque successoribus canonice substituendis in perpetuum.

Sacrorum canonum et decretorum pontificalium deposcit auctoritas ut majores Ecclesiarum causae apostolicae sedis judicio terminentur, cui nos licet indigni divinae dispositionis arbitrio praesidentes, eamdem sollicitudinem universis per orbem Ecclesiis, prout nobis apostolorum suorum divinae dignatio majestatis scire et posse impendit, impendimus. Cum ergo praestante Domino Incarnationis Dominicae anno 1091 synodale concilium in Beneventana [Col. 0328D] esset Ecclesia sub nostra praesentia congregatum, et adversus fraternitatem tuam Brundusinus, seu Oritanus conquereretur episcopus, et tuae et illius Ecclesiae munimenta perspecta sunt. Quibus in conspectu nostro concilii universi diligentiori indagine perquisitis a venerabilibus nostris episcopis presbyterisque cardinalibus adjudicatum est Monopolitanam Ecclesiam majori scriptorum pontificalium auctoritate fultam Brundusinae Ecclesiae subjectionem et obedientiam non debere. Quorum nos sententiam approbantes nostrae auctoritatis robore confirmavimus, et per praesentis privilegii paginam te tuosque successores ab Oritanae seu Brundusinae Ecclesiae subjectione liberos sub solius apostolicae [Col. 0329A] sedis obedientia in perpetuum permanere decernimus, statuentes ut quacunque Monopolitana Ecclesia hactenus juste possedit, aut hodie possidet, sive in crastinum juste atque canonice poterit adipisci in castellis, villis, silvis, in ecclesiis, in monasteriis tibi tuisque successoribus episcopali jure regenda, disponenda ac possidenda firma et illibata persistant, salva in omnibus Romanae et apostolicae Ecclesiae reverentia. Obeunte te, vel tuorum quolibet successorum, clero populoque Monopolitano facultas sit, semota omni pravitate, episcopum canonice eligendi, electus autem a Romano pontifice consecrabitur. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona quaelibet [Col. 0329B] magna vel parva, potens aut impotens, hujus nostri privilegii paginam sciens, contra eam temere venire tentaverit, secundo tertiove commonitus si non satisfactione congrua emendaverit, eum honoris sui et officii periculo subjacere decernimus, et a Christi atque Ecclesiae corpore auctoritate potestatis apostolicae segregamus; conservantibus autem pax a Deo, et merito praesentibus ac futuris saeculis conservetur. Amen, amen, amen.

Scriptum per manus Lanfranci notarii sacri palatii.

Datum Beneventi per manus Joannis S. R. E. diaconi card., anno Domini incarn. 1091, indict. XIV Kal. Aprilis, anno pontificatus D. Urbani papae II quarto.



L. Urbanus II monasterium S. Bartholomaei in Lipara insula tuendum suscipit et ejus bona confirmat. (Anno 1091.)
[UGHELLI, Italia sacra, I, 775.]
[Col. 0329C]

URBANUS episcopus, servus servorum Dei, dilecto fratri AMBROSIO, abbati Liparitano, ejusque successoribus regulariter substituendis in perpetuum.

Cum universae insulae secundum instituta regalis juris sint, constat profecto quia religiosi imperatoris Constantini privilegio in jus proprium B. Petro jusque successoribus occidentales omnes insulae condonatae sunt, maxime quae circa Italiae oram habentur, quorum multae peccatis exigentibus accolarum [Col. 0329D] a Saracenis capta Christiani nominis gloriam amiserunt. Inter quas Liparis B. Bartholomaei apostoli corpore quondam insignita, eremi instar redacta cognoscitur, quam multis annorum curriculis evolutis, cum Saracenorum vires divinae misericordiae potentia repressisset, religiosi fratres divinae servitutis studio eamdem ingressi insulam, monasteria illi domicilia construere curaverunt, et plurimos in eamdem insulam colonos sua industria constituerunt. Nos itaque, quibus ex divinae arbitrio voluntatis per apostolicae sedis culmen cunctarum sollicitudo imminet Ecclesiarum, licet in eadem insula episcopatum quondam fuisse in S. Gregorianae paginae registris agnoscamus, quia tamen episcopi dignitatem nunc ipsius loci exiguitas et [Col. 0330A] accolarum raritas non meretur, monasterium tamen illi habere, et totius insulae ambitum possidere praesentis paginae auctoritate sancimus. Ipsum etiam monasterium, cui fraternitas tua, auctore Domino, praesidet, in B. Bartholomaei honore et nomine consecratum, in S. R. et apostolicae sedis favendum speciali protectione suscipimus. Per praesentem igitur nostri privilegii paginam apostolica auctoritate statuimus ut quaecunque hodie idem coenobium juste possidet, sive in posterum concessione pontificum, liberalitate principum, vel oblatione fidelium, juste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, [Col. 0330B] aut ei subditas possessiones auferre, vel ablatas retinere, vel minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus profutura. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi favore vel fratrum pars consilii sanioris elegerit, electus autem ad Rom. pont. consecrandus accedat. Vos itaque, filii in Christo dilecti, oportet regularis disciplinae institutioni ferventer insistere, et divinae legis praecepta studiosius observare, ut quanto a saecularibus tumultibus liberiores estis, tanto solertius placere Deo totis mentis et animae viribus anheletis. [Col. 0330C] Ad indicium autem perceptae a Romana Ecclesia libertatis, unam auri unciam per annos singulos Lateranensi palatio persolvatis. Sane si quis in crastinum archiepiscopus, episcopus, imperator aut rex, princeps aut dux, comes aut vicecomes, aut judex, aut persona quaelibet, magna vel parva, potens vel impotens, hujus nostri privilegii paginam sciens contra eam temere venire tentaverit, secundo tertiove commonitus, si non satisfactione congrua emendaverit, eum honoris sui et officii periculo subjacere decernimus, et a Christi atque Ecclesiae corpore auctoritate apostolica segregamus. Conservantibus autem pax a Deo, et misericordia praesentibus et futuris saeculis conservetur. [Col. 0330D] Amen, amen, amen.

Datum Militi per manus Joannis S. R. E. diac. card., III Nonas Junii, ind. XVIII, incarn. Domini 1091, pont. vero D. Urbani II anno quarto.



LI. Urbanus II Corsicam insulam, sub Gregorio VII in pristinam Ecclesiae Romanae ditionem redactam, Daimberto, episcopo Pisano et ejus successoribus committit. (Anno 1091.)
[UGHELLI, Italia sacra, III, 369.]

URBANUS episcopus, servus servorum Dei, dilecto fratri DAIMBERTO, Pisanorum episcopo, ejusque successoribus canonice substituendis in perpetuum.

Cum omnes insulae secundum statuta legalia juris [Col. 0331A] publici habeantur, constat etiam eas religiosi imperatoris Constantini liberalitate ac privilegio in beati Petri vicariorumque ejus jus proprium esse collatas. Intercidentibus autem plurimis divina dispositione judiciorum calamitatibus, proprietatis hujus in quibusdam passa est Ecclesia Romana jacturam. Caeterum et canonicis, et legalibus institutis Romanae dignitatis proprietas non prolixitate temporum, non divisione regnorum ulla diuturnitate possessionis excluditur. Licet igitur annis plurimis Romana Ecclesia Corsicae possessione caruerit, praedecessoris tamen nostri Gregorii VII in ejusdem jus noscitur auctore Domino rediisse. Nos igitur dilectiss. fr. nostri Daimberti Pisanorum episcopi, ac nobilium civium, et charissimae beati Petri filiae [Col. 0331B] Mathildis comitissae postulationibus inclinati, quia multum jam dudum obsequiis Pisanorum gloriosa nobilitas Romanam sibi Ecclesiam fecit obnoxiam, praedictam insulam vice nostra Pisanae Ecclesiae consilio clericorum cardinalium, aliorumque nostrorum fidelium committimus et condonamus, ita videlicet ut quandiu eadem Pisana civitas episcopum non invasione tyrannica, sed cleri et populi electione canonica per Romani pontificis manus acceperit, quemadmodum Landulphum, Gerardum, et te, charissime frater Daimberte, accepisse dignoscitur, et quandiu in ea quam hodie exhibet Ecclesiae Romanae fidelitate perstiterit, hujus nostrae donationis locationisve gratia perfungatur, ea scilicet conditione interjecta, ut per annos singulos Lucanae [Col. 0331C] monetae libras quinquaginta Lateranensi palatio, remota qualibet occasione, persolvat. Hujus ergo nostrae locationis tenorem inconcussum omnino manere nostra apostolica auctoritate sancimus, quandiu ac ipsi praescriptae fidelitatis pensionisque tenorem debita devotione servaverint. Quocirca successores nostros rogamus ut tam pro beatae Mariae semper virginis reverentia, quam pro nobilissimae civitatis Pisanorum amore ac familiaritate eamdem honorificentiam Pisanae Ecclesiae semper impendant: rogamus, et Daimberti praesentis episc. successores, et universos Pisanae urbis cives post praesentia tempora secuturos, ut eamdem fidelitatem eamdemque devotionem Romanae Ecclesiae semper [Col. 0331D] exhibeant, ut firma inter utrosque fides, benignitas amicitiaque, Domino annuente, permaneat.

Datum Beneventi IV Kal. Jul. per manus Joannis S. R. E. diaconi cardinalis, indict. XIV, anno Domini incarn. 1091, pontif. autem D. Urbani papae II quarto.



LII. Urbani II epistola ad Berengarium Ausonensem episcopum.---Eum constituit Tarraconensem archiepiscopum. (Anno 1091.)
[MANSI, Concil. XX, 648.]

URBANUS episcopus, servus servorum Dei, dilecto fratri BERENGARIO, Ausonensi episcopo, in Tarraconensem [Col. 0332A] metropolim translato, ejusque successoribus canonice substituendis in perpetuum.

Inter primas Hispaniarum urbes Tarraconem fuisse insignem et gentilem, etiam Christianae paginae judiciis demonstrant. Justus autem Dominus in viis suis, et sanctus in omnibus operibus suis, qui, cum in plerisque judiciis incomprehensibilis habeatur, in nullo unquam valet reprehensibilis aestimari, ipse transfert regna et mutat tempora: ipsi visum est in eadem urbe olim Tarraconensis urbis gloriam exaltare; ipsi visum est in eadem urbe peccata populi sui visitare. Cum enim in ea Christianorum populus habitaret, visitavit in virga iniquitates eorum et in verberibus peccata eorum. Sed ecce jam transactis trecentis nonaginta annis, ex quo praefatam urbem [Col. 0332B] Agarenorum gens prope solitariam fecerit, principum suorum cordibus inspirare dignatus est ut ejusdem urbis restitutioni, secundum praeceptum apostolicae sedis, cui auctoritate Dei [f., auctore Deo], licet indigni, praesidemus, insisterent. Berengarius siquidem, Barchinonensis comes, auctoritatis nostrae persuasione commonitus, pro animae suae salute, cum suae potestatis magnatibus non solum restitutioni praefatae urbis insistit [institit], sed et urbem ipsam, et omnem suae potestatis terram, B. Petro ejusque vicariis legali stipulatione tradidit, censumque quinque librarum argenti Lateranensi palatio [add., singulis] annis solvendum instituit. Nos itaque, praestante Deo, restitutionis hujus optamus cooperatores existere, praedicti comitis institutum, [Col. 0332C] libertatesque et consuetudines, quas novis Tarraconensis urbis colonis promulgasse cognoscitur, collaudamus, et rata manere auctoritate nostra decernimus. Cum universa siquidem ipsius comitis terra quam B. Petro obtulit, et Tarraconensem urbem ac populum, Domino sibi aspirante, collectum, sub apostolicae sedis tutela specialiter confovendum suscipimus, libertatemque illius per comitis Berengarii scripto [f. scriptum] collatam eatenus confirmamus, ut nemini quidquam ultra persolvant, nisi sponte propria Romanae se faciant Ecclesiae debitores. Ut igitur haec omnia, Deo auctore, inconcussa permaneant, nos antecessorum nostrorum privilegia sequentes, qui Ausonensem Ecclesiam Tarraconensis [Col. 0332D] quondam instituere vicariam, tibi, o charissime fili Berengari, quia tuo potissimum studio haec est restitutio instituta, ex Romanae Ecclesiae liberalitatis gratia pallium, totius scilicet sacerdotalis dignitatis plenitudinem, indulgemus.

Praeterea tibi tuisque successoribus legitime substituendis, qui in Tarraconensis civitatis et ecclesiae restaurationem pari studio insudaverint, praefatam Tarraconensem ecclesiam jure proprio possidendam per hujus privilegii paginam confirmamus, una cum omnibus ecclesiis quas proprio jure noscitur antiquitus possedisse, praecipientes de his quae Saracenorum ad praesens subjacent ditioni, ut cum eas Deo placuerit potestati populi Christiani [deest restituere. HARD.], ad debitam ecclesiae vestrae obedientiam [Col. 0333A] referantur, salva tamen in omnibus Romanae Ecclesiae auctoritate. Porro Ausonensem ecclesiam tibi tuisque successoribus tandiu concedimus possidendam, donec, auctore Deo, ad pristini status plenitudinem vestro studio Tarraconensis ecclesia reformetur. Pallio itaque in missarum solemniis intra ecclesiam solummodo uti debetis, in praecipuis tantum festivitatibus, videlicet nativitate Domini, Epiphania, Hypapante, Coena Domini, Sabbato sancto, Resurrectionis prima et secunda feria, Ascensione Domini, Pentecoste, tribus festivitatibus sanctae Mariae, sancti quoque Michaelis, et sancti Joannis Baptistae, in natalitiis omnium apostolorum, et eorum martyrum quorum pignora in vestra ecclesia continentur, in commemoratione nihilominus [Col. 0333B] omnium sanctorum, in consecrationibus ecclesiarum, episcoporum, clericorum, in annuo consecrationis tuae die, in solemnitatibus etiam sanctae virginis Theclae, sanctique martyris Fructuosi ac sociorum ejus. Te igitur, reverentissime frater, affectione intima exhortamur quatenus dignum te tanti honoris pontificio semper exhibeas, Christianis ac Saracenis sine offensione esse procurans, ad fidem infideles quaerere, Deo largiente, verbis studeas et exemplis. Sic exterius pallii dignitate praecellas in oculis hominum, ut interius virtutum excellentia polleas coram supernae oculis majestatis.

Plane per praesentis privilegii paginam officii nostri auctoritate decrevimus ut quicunque se Tarraconensis ecclesiae bona injuste hactenus obtinuisse [Col. 0333C] cognoscunt, ea deinceps eidem ecclesiae restituere prae judicii divini formidine et sedis apostolicae reverentia studeant. Si quis autem in crastinum archiepiscopus aut episcopus, imperator aut rex, princeps aut dux, comes aut vicecomes, judex aut quilibet magistratus, vel persona ecclesiastica, vel saecularis, hujus privilegii paginam sciens, contra eam venire temere tentaverit, secundo tertiove commonitus, si non satisfactione condigna emendaverit, eum honoris sui et officii periculo subjacere decrevimus, et a Christo atque Ecclesiae corpore segregamus, conservantibus autem pax a Deo et misericordia praesentibus et futuris saeculis conservetur. Amen, amen.

Datum Capuae Kalendis Julii, per manus sanctae [Col. 0333D] Romanae Ecclesiae Joannis diaconi cardinalis, indictione quarta, anno Dominicae incarnationis millesimo nonagesimo primo, pontificatus autem domini Urbani II anno quarto.



LIII. Litterae Urbani papae II ad Vallis Umbrosae et Camalduli priores, ne a communione Pisani episcopi se alienent. (Anno 1091.)
[MITTARELLI, Annal. Camaldul. III, append., 92.]

URBANUS episcopus, servus servorum Dei, venerabilibus in Christo filiis R . . . . Vallumbrosano M . . . Camaldulensi et congregationibus eorum regimini [Col. 0334A] commissis, salutem et apostolicam benedictionem.

Religionis vestrae zelum merito collaudamus et gratias agimus, quia contra Simoniacam pravitatem immenso fervore ardetis, et alios etiam ardere compellitis. Illud autem in vobis miramur, illud arguimus quod contra sanctorum Patrum constitutiones ante probatam rem, ante negotium definitum sanctitatem vestram a communione confratris nostri Pisani antistitis, suspenditis. Neque enim vos decet, assidue divinis vacantes servitiis, aliter agere quam divinis instruimini disciplinis; ipse quippe occultorum cognitos Deus Sodomorum mala noluit audita judicare priusquam manifeste quae dicebantur agnosceret: Descendam, ait, et videbo utrum clamorem [Col. 0334B] qui venit ad me opere compleverint; unde beatus martyr et pontifex Evaristus ait: »Mala audita nullum moveant, nec passim dicta absque certa probatione quisque unquam credat, sed ante audita diligenter inquirat, ne praecipitando quis aliquid agat.« Si enim Deus omnium Sodomorum mala quorum clamor pervenerat usque ad coelum, omnia sciens, nec credere prius, nec judicare voluit quam ipse eam cum fidelibus testibus diligenter investigans, quae audierat ex opere veraciter cognosceret, multo magis nos humani et peccatores, quibus incognita sunt occulta judicia Dei, haec praecaventes, nullum ante veram justamque probationem judicare aut damnare debemus, manifeste Apostolo dicente: Tu quis es qui judicas alienum servum? Suo Domino [Col. 0334C] stat, aut cadit! Quod capitulum Apostoli, beatus Augustinus exponens ait: »Noluit enim hominem ab homine judicari ex arbitrio suspicionis, vel etiam extraordinario usurpato judicio, sed potius ex lege Dei secundum ordinem Ecclesiae, sive ultro confessum sive accusatum, atque convictum; alioquin illud cur dixit: Si quis frater nominatur, aut fornicator, aut idolis serviens, etc., nisi quia eam nominationem intelligi voluit quae fit in quemquam, cum sententia ordine judiciario atque integritate profertur? Nam si nominatio sufficit, multi damnandi sunt innocentes, quia saepe falso in quoquam crimine nominatur.« Decuit ergo vos die ac nocte in lege Domini meditantes ista et hujusmodi plura observasse, [Col. 0334D] nec ante legitimam discussionem, aut a communione vos Pisani antistitis subtraxisse, aut tanta eum infamia denotasse. Quia tamen vox ex religionis merito veneramur, et ex amore justitiae id egisse credimus, vestrae in hoc simplicitati benignitate apostolica parcimus; maxime cum in litteris vestris alios hujus criminationis auctores ostenderitis, et vos ab ejus intentione removeritis. Rogamus autem vos, et tanquam obedientiae filiis praecipimus ut eos nobis ex nomine designare curetis, quatenus auctore Deo accusatoribus cognitis infamia haec aut comprobetur canonice aut removeatur. Praeterea notum vobis volumus ipsos jamdudum a nobis per communes Pisani populi litteras evocatos. Si ergo necdum venire coeperunt vos eos vice [Col. 0335A] nostra, ut ad nos veniant per apostolicae sedis obedientiam admonete, et ne forte causentur ad priorem terminum non posse occurrere, usque ad proximam B. Mariae Nativitatem inducias protelamus. Quod si vel tunc venire contempserint, canonica se noverint ultione plectendos; si autem illi venerint, omnino volumus, ut ex vobis duos vel tres ad hujus rei definitionem perspiciendam cum eis pariter ante nostram praesentiam dirigatis. Interim vos a confratris nostri diffamatia desistite, et ejus communionem nullo modo recusate. Quicunque etiam vestrum in Pisanae Ecclesiae dioecesi commorantur, debitam ei obedientiam impendere non recusent. De caetero obsecramus ut vestris nos apud omnipotentem Deum orationibus commendetis.

[Col. 0335B] Data Trojae II Idus Julii.



LIV. Urbanus II, Guillelmum, archiepiscopum Rothomagensem, ad restituendum monasterium S. Austrebertae Paviliacense excitat, »atque universis qui eidem coenobio aliquid conferant, quartam poenitentiarum ab episcopo aut presbytero injunctarum partem relaxat.« (Anno 1091.)
[RUINART, Vita Urbani, MABILLON et RUINART, Ouvrag. posth. III, 103.]




LV. Urbani II epistola ad clerum et populum Ambianensem.---Significat se Gervinum episcopum sanxisse. (Anno 1091.)
[MABILL., Annal. Bened. V, 280.]
[Col. 0335C]

URBANUS episcopus, servus servorum Dei, clero et populo Ambianensi salutem et apostolicam benedictionem.

Reverentissimus frater noster Gervinus, vester episcopus, ad sedem apostolicam veniens, causam suam cum testimonio litterarum reverentissimi confratris nostri Remorum archiepiscopi Rainoldi et legatorum ipsius nobis notificavit. Nos autem electionem ejus canonicam approbantes, et illum qui ex transverso se injecit, reprobantes, simulque diu nobiscum eum retinendo, et si qui contra eum venire vellent attendendo, postquam in duorum mensium spatium, quo nobiscum deguit, nemo contra [Col. 0335D] eum quidquam attulit; et condescensione misericordiae rigorem justitiae temperantes, in loco eum et officio suo confirmatum vobis remittimus. Propter quod fraternitatem vestram auctoritate apostolica commonemus ut omnem ei obedientiam, velut idoneo pastori, exhibeatis, omnem consilio et auxilio ad retinendum et regendum episcopatum sollicitudinem impendatis, ut cum ipso tam de doctrina sua quam de obedientia vestra gaudere valeatis. Quod si post hanc commonitionem quisquam ei de episcopatu contradicere praesumpserit, eique sicut episcopo suo subdi recusaverit, sententiam, qua ipse pro inobedientia eum multaverit, nos apostolica auctoritate confirmamus.

Data XIII Kal. Januarii



LVI. Urbani II epistola ad praelatos laicorum communem vitam agentium. (Anno 1091.)
[BERNOLDI Chronicon, ad an. 1091.]
[Col. 0336A]

Quosdam accepimus morem vestrorum coenobiorum corrodentes, quo laicos saeculo renuntiantes et se suaque ad communem vitam transferentes, regendos in obedientia suscipitis. Nos autem eamdem conversationem et consuetudinem, sicut oculis nostris inspeximus, laudabilem, et eo perpetua conservatione dignissimam quo in primitivae Ecclesiae formam impressa est judicantes, approbamus, sanctam et catholicam nominamus, et per praesentes litteras apostolica auctoritate confirmamus.



LVII. Urbani II epistola ad G[ebhardum], episcopum Constantiensem, Welfonem et B[ertholdum] duces et B. comitem.---Illos hortatur ut abbatem monasterii S. Salvatoris Schafhusensis tueantur contra Tutonem, donatum monasterio praedium auferre conantem. (Anno 1092).
[MANSI, Concil. XX, 708.]
[Col. 0336B]

URBANUS episcopus, servus servorum Dei, Constantiensi episcopo N. et N. comitibus salutem et apostolicam benedictionem.

Venerunt ad nos litterae abbatis monasterii Sancti Salvatoris, conquerentes Deo et sancto Petro quod vir quidam nomine N. veniens ad praedictum monasterium, [Col. 0336C] saeculo renuntiavit, promissionem stabilitatis secundum consuetudinem monasterii fecit, et sua eidem ecclesiae secundum legem Suevorum multis coram testibus tradidit et confirmavit; abbas autem, ut est devotus et prudens dispensator et fidelis, in eodem praedio monasterium venuste construxit, fratres ordinavit, et caetera quae ad monasticam pertinent regulam instituit. Praedictus autem N., ut omnia vidit abbatis labore et studio ordinata atque perfecta, postquam praedictum monasterium idem praedium per septennium et eo amplius sine omni contradictione obtinuit, instinctu diaboli, nunquam se tradidisse fatetur, et si quidquam ob hoc molestiae sustinuerit, non solum auferre, sed [Col. 0336D] et ipsum monasterium minatur evertere. Quapropter, filii excellentissimi, obnixe vos exoramus ut pro Domini Salvatoris devotione ac reverentia beati Petri et nostri amore eumdem virum a tanta apostasia prohibere et abbati et monasterio curetis assistere. Dicit vero Innocentius: Error cui non resistitur approbatur; ac Apostolus: Non solum qui faciunt digni sunt morte, sed qui consentiunt facientibus. Volumus autem, fili, te eumdem pestilentem virum, si jam non factum est, secundo et tertio canonice commonere ut resipiscat; quod si contempserit, ut caeteri metum habeant, gladium anathematis in illum evaginare, quatenus in interitum carnis traditus Satanae discat non blasphemare, et salvus sit in die Domini. Incolumes vos et monitis [Col. 0337A] nostris obedientes divina gratia custodiat, et ab omni malo defendat.



LVIII. Confirmatio erectionis canonicae S. Mariae in Rettenbach, quae sub apostolicae sedis protectione recipitur; confirmatisque bonis omnibus ad eam spectantibus, nonnulla eidem conceduntur privilegia. (Anno 1092.)
[COCQUELINES, bullar., privileg., summ. pont. ampl. Collect. II, 67.]

URBANUS episcopus, servus servorum Dei, charissimo filio ULDARICO praeposito canonicae, quae in loco Raïtenpuech ad honorem S. Dei genitricis et virginis Mariae sita est, ejusque successoribus canonice substituendis, in perpetuum.

[Col. 0337B] Potestatem ligandi atque solvendi in coelis et in terra, B. Petro ejusque successoribus, auctore Deo, principaliter traditam, illis Ecclesia verbis agnoscit quibus Petrum est Dominus allocutus: Quaecunque ligaveris super terram, erunt ligata et in coelis; et quaecunque solveris super terram, erunt soluta et in coelis (Matth. XVI, 19). Ipsi quoque et propriae firmitas et alienae fidei confirmatio, eodem Deo auctore, praestatur, cum ad eum ait: Rogavi pro te, Petre, ut non deficiat fides tua, et tu aliquando conversus confirma fratres tuos (Luc. XXII, 32). Oportet ergo nos qui, licet indigni, Petri residemus in loco, prava corrigere, recta firmare et in omni Ecclesia ad aeterni arbitrium Judicis sic disponenda disponere ut de vultu ejus judicium prodeat, et oculi nostri videant [Col. 0337C] aequitatem (Psal. XVI, 2). Quia igitur fidelissimi Romanae Ecclesiae filii, Welfo dux Bavariorum, et conjux ejus Juditha, pro animarum suarum salute canonicam fratrum secundum regulam B. Augustini viventium, in loco qui Rettenbach dicitur, constituentes, eamdem domum B. Petro devotione obtulere, nos tum pro reverentia et devotione B. Dei genitricis semperque virginis Mariae, cujus nomine locus ipse dedicatus est, tum pro dilectione praedictorum filiorum nostrorum, etiam pro fraternitatis vestrae religione praefatam canonicam, cui, Deo disponente, praesidere cognosceris in protectionem perpetuam ac in tutelam apostolicae sedis specialiter suscipimus. Tibi itaque tuisque legitimis successoribus eamdem regendam ac disponendam praesenti [Col. 0337D] decreti nostri pagina confirmamus, cum omnibus quae ei jam et praedictorum ducum facultatibus, seu aliorum concessa sunt oblatione fidelium.

Quamobrem, per praesentem nostri privilegii paginam, apostolica auctoritate statuimus ut quaecunque hodie idem coenobium jure possidet, sive in posterum concessione pontificum, liberalitate principum, oblatione fidelium jure atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnia hominum liceat eamdem canonicam temere perturbare, aut ei subditas possessiones violenter auferre, minuere et temerariis vexationibus fatigare, sed omnia integra conserventur, eorum, pro quorum sustentatione [Col. 0338A] ac gubernatione concessa sunt usibus profutura. Obeunte nunc ejusdem loci praeposito, vel tuorum quolibet successorum, nullus ibi qualibet subreptionis astutia praeponatur nisi quem fratres communi consensu vel fratrum pars consilii sanioris elegerint. Consecrationes altarium sive basilicarum, ordinationes clericorum, chrisma, oleum sanctum, et caetera ad episcopale officium pertinentia ab episcopo Frisingen . . . , in cujus dioecesi estis, accipietis, si tamen catholicus est, et gratiam ac communionem apostolicae sedis habuerit et gratis et sine pravitate impendere voluerit. Alias vero, vobis liceat catholicum quem volueritis adire antistitem, et ab eo consecrationum sacramenta suscipere, vel ad sedem apostolicam recurrere; qui fultus apostolica auctoritate [Col. 0338B] sine ambiguitate postulata concedat. Praeterea advocatum vobis sive protectorem constituimus Gulfonem egregiae strenuitatis ducem, ejusque post eum filios, si ejusmodi, Deo praestante, fuerint, ut ecclesiae vestrae utiles et paternae institutionis existant exsecutores. Sin autem, vestri erit arbitrii quem placuerit eligere vestrae Ecclesiae idoneum protectorem, qui sine lucri saecularis exactione id divinae servitutis obsequium strenue ac reverenter exhibeat. Omnipotenti autem Domino, cujus melior est misericordia super victimas, gratias agimus, quia vos estis qui SS. Patrum vitam probabilem renovatis, et apostolicae instituta disciplinae, in primordiis Ecclesiae sanctae exorta, sed crescente Ecclesia jam pene deleta, instinctu sancti Spiritus suscitatis. Duo [Col. 0338C] enim ab Ecclesiae sanctae primordiis vitae ejus filiis sunt instituta; una, qua infirmorum debilitas retinetur, altera qua fortiorum vita beata perficitur; una remanens in Segor parvula, altera ad montis altiora conscendens; una lacrymis, et eleemosynis quotidiana peccata redimens, altera quotidiana instantia merita aeterna conquirens; alteram tenentes, inferiorem terrenis bonis utuntur; alteram sequentes, superiorem bona terrena despiciunt ac relinquunt. Haec autem quae a terrenis divino favore divertitur in duas unius pene ejusdemque praepositi dividitur portiones, canonicorum scilicet atque monachorum. Harum secunda per divinam misericordiam jam frequentia facta etiam in saeculo universo elucet; prima vero de calescente fervore fidelium [Col. 0338D] jam pene omnino defluxit. Hanc martyr et pontifex Urbanus instituit, hanc Augustinus suis regulis ordinavit. Hanc Hieronymus suis epistolis informavit, hanc Gregorius Augustino Anglorum archiepiscopo instituendam praecepit. Itaque non minoris aestimandum est meriti, hanc vitam Ecclesiae primitivam aspirante et prosequente Domini spiritu sustentare, quam florentem monachorum religionem ejusdem spiritus perseverantia custodire.

Vestrum ergo propositum nostri auctoritate officii confirmamus, et firmos vos in eo persistere adhortamur et tanquam Deo per nos exhortante obsecramus. Quamobrem omnibus in vestro coenobio vitam canonicam secundum hujus tenorem ordinis profitentibus, [Col. 0339A] et in ea, adjuvante Domino, permanentibus, nos, licet indigni apostolorum vicarii, eorum ac nostrorum benedictionem, peccatorumque absolutionem potestate illis a Domino indulta concedimus, constituentes, ne cuiquam liceat omnino hunc vestri statum ordinis commutare, de quo in Domino confidimus multum fructum excrescere. Statuimus etiam ne professionis vestrae quispiam, postquam Dei vice super caput sibi hominem imposuerit, alicujus levitatis instinctu vel districtioris religionis obtentu, ex eodem claustro audeat sine praepositi totius congregationis permissione discedere; discedentem vero nullus abbatum, vel episcoporum et nullus monachorum sine communium litterarum cautione suscipiat, decimas quoque novalium ejusdem canonicae [Col. 0339B] ad eamdem pertinere decernimus, salvo vicinarum jure ecclesiarum. Vos igitur, filii in Christo charissimi, oportet regularis disciplinae institutione sollicitius ac devotius insudare, ut quanto estis a saecularibus tumultibus liberi tanto studiosius placere Deo totius mentis et corporis viribus anheletis, praecipue studentes Romanae Ecclesiae decreta veneranda servare cujus patrocinio ab omni jugo viventium estis donante Domino praemuniti. Ad indicium autem hujus a Romana Ecclesia libertatis, per annos singulos ad nostrum nostrorumque successorum usum quotidianum albam lineam et stolam Lateranensi palatio persolvatis. Sane si quis in crastinum archiepiscopus, episcopus, imperator, aut princeps aut dux, comes aut vicecomes, judex, persona quaelibet, potens aut [Col. 0339C] impotens, hujus nostri privilegii paginam sciens contra eam temere venire, et eorum quae concessa sunt vel statuta, quidquam irritum facere tentaverit, secundo tertiove commonitus, si non satisfactione congrua emendaverit, eum honoris et officii sui periculo subjacere decernimus, et a corpore Christi et Ecclesiae auctoritate apostolicae potestatis segregamus. Conservantibus autem pax et misericordia a Deo praesentibus et futuris saeculis conservetur. Amen.

Datum Agnaniae Kal. Feb., anno Dominicae incarnationis 1090, indict. XV, pontificatus domini Urbani II papae.

Scriptum per manum Lanfranci vices gerentis cancellarii sacri palatii, cum signo ejusdem.



LIX. Bulla Urbani II papae pro Cataniensi coenobio [(14) 1Kb] . (Anno 1092.)
[Acta sanctorum Bolland. Febr. t. I, 655.]
[Col. 0339D]

URBANUS episcopus, servus servorum Dei, dilecto fratri ANSGERIO Cataniensi episcopo et abbati ejusque successoribus canonice instituendis in perpetuum.

Sicut beatissimi Patris et doctoris elegantissimi Gregorii I scriptis veridicis edocentur, constat Cataniensem, ubi B. Agatha et orta et passa est, civitatem dignitatis episcopalis antiquitus gloria claruisse. Capta autem a Saracenorum populis Siciliae insula, [Col. 0340A] et illic, et per alias universae provinciae civitates et episcopalis gloria petiit et Christianae fidei dignitas interiit. Post annos vero fere quadringentos, divina populum suum respiciente clementia, per strenuissimum comitem Rogerium Christianorum juri eadem est insula restituta. Porro idem egregius comes, Romanae Ecclesiae devotissimus filius, ubique urbium antiquae dignitatis anhelans pro tempore gloriam reformare, B. Agathae matrem ecclesiam Catanae sitam, monasterium fore disposuit, quatenus illic fratres, Dei servitiis insistentes, pro ipsius salute, pro uxoris defunctae et militum animabus, qui eamdem terram Christianorum ditioni suo sanguine reparaverunt, omnipotentis Domini misericordiam implorarent.

[Col. 0340B] Nos itaque tanti viri devotionem, prout dignum est, approbantes, monasterium quidem illic perpetuo permanere praesentis paginae auctoritate sancimus. Sed enim, quia, ut praediximus, episcopali quondam praerogativa Cataniensium civitas illustris agnoscitur, adjicimus et praesenti decreto statuimus ut nostro quoque tempore ad eamdem praerogativam redeat, et quicunque in praedicta ecclesia a monachis electus fuerit in abbatem, idem populo quoque praeesse debeat in antistitem. Porro et civitas universa et quae circa, vel civitates, vel villae, vel oppida, quae praedictus comes eidem monasterio et beato Petro obtulit, vel oblaturus est, et quidquid ad Cataniensem ecclesiam ex antiquo jure pertinuisse poterit comperiri, tam in dioecesi quam in possessionibus [Col. 0340C] in abbatis et episcopi jurisdictione ex integro semper existant; idemque abbas et episcopus et monasterium regulariter, et clerum et populum universum canonice regere, Domino opitulante, procuret.

Te igitur primum post tanta tempora Cataniensis urbis antistitem nostris, tanquam B. Petri manibus consecratum, praesentis privilegii auctoritate donantes, tuis quoque successoribus decretum hoc ratum perpetuo permanere decernimus, ut semper a Romano pontifice consecrentur, semper et monachis in abbatem et populo praesint in antistitem. Denique ut haec perpetuo firma, integra et illibata consistant, charissimo filio nostro Rogerio comiti, [Col. 0340D] Christianae fidei propugnatori, ejusque uxori et filiis et militibus, pro quorum redemptione Cataniensem urbem cum tota dioecesi sua B. Petro apostolorum principi, suo labore restitutam, obtulit, Dei et apostolorum ejus gratiam, et benedictionem et peccatorum absolutionem ex apostolicae auctoritatis quam indigne gerimus vice benevolentiamque donamus, quatenus et in praesenti eorum triumphi, eorumque acta magnifica, dona oblationesque vigeant, et in futuro praemia aeternae beatitudinis inveniant.

Si quis autem (quod absit) his nostris apostolicis constitutionibus pertinaciter obviam ire tentaverit, secundo tertiove commonitus, si non satisfactione [Col. 0341A] congrua emendaverit, noverit se omnipotentis Dei et sanctorum apostolorum indignatione graviter puniendum, et sedis apostolicae quam contempsit, anathemate confodiendum. Conservantibus autem haec pax a Deo et misericordia praesentibus et futuris saeculis conservetur. Amen, amen.

Datum Anagniae VII Idus Martii, indict. XIV, per manus Joannis sanctae Romanae Ecclesiae diaconi cardinalis, anno Dominicae incarnationis 1091, pontificatus vero domni Urbani II papae quarto.



LX. Urbanus II monasterium S. Sophiae Beneventanum tuendum suscipit et ejus possessiones juraque confirmat. (Anno 1092.)
[MANSI, Concil. XX, 699.]
[Col. 0341B]

URBANUS episcopus, servus servorum Dei, dilecto in Christo filio MADELMO, abbati venerabilis monasterii S. Sophiae intra Beneventum sibi, suisque successoribus regulariter substituendis in perpetuum.

Potestatem ligandi atque solvendi in coelis et in terra, sancto Petro apostolo suisque successoribus, auctore Domino, principaliter traditam illis Ecclesia verbis agnoscit, cujus iterum est Dominus locutus [f. quibus eum est Dominus allocutus]: Quaecunque ligaveris in terra, erunt ligata et in coelis; et quaecunque solveris super terram, erunt soluta et in coelis (Matth. XVI). Ipsi quoque et proprie firmitas, et plenae fidei confirmatio, eodem Domino auctore, praestatur, cum ad eum dicitur: Rogavi pro te ut [Col. 0341C] non deficiat fides tua, et tu aliquando conversus confirma fratres tuos (Luc. XII). Oportet ergo nos, qui, licet indigni, Petri residere videmur in loco, prava corrigere, recta firmare, et in omni Ecclesia ad aeterni arbitrium judicis sic disponenda disponere, ut de vultu ejus judicium nostrum prodeat, et oculi nostri videant aequitatem. Tuis igitur, fili Madelme, justis petitionibus annuentes, Beatae Sophiae coenobium, cui, Domino auctore, praesidere cognosceris, sub tutela et jurisdictione sedis apostolicae, sicut hactenus mansit, perpetuo permanere praesentis paginae auctoritate sancimus: ut soli Romanae Ecclesiae subditum, ab omnium ecclesiarum seu personarum jugo liberum habeatur; cuncta etiam quae praedecessoribus tuis, vel tibi, ad ejusdem [Col. 0341D] monasterii immunitatem vel possessionem, nostrorum praedecessorum sunt privilegiis attributa, nos quoque tibi ac successoribus tuis regulariter promovendis praesenti privilegio contribuimus. Cellas praeterea, vel ecclesias, vel villas, quae aut industria praedicto videntur coenobio juste ac rationabiliter acquisita, possidendas in perpetuum confirmamus, id est, ecclesiam, etc.


(Enumerat coenobii possessiones.)

Per praesentem igitur nostri privilegii paginam apostolica auctoritate constituimus ut quaecunque hodie idem coenobium juste possidet, quaeque in crastinum concessione pontificum, liberalitate principum, aut oblatione fidelium, juste atque canonice poterit [Col. 0342A] adipisci, firmamus tibi tuisque successoribus, illibata ut permaneant.

Decrevimus ergo ut nulli omnino hominum liceat idem coenobium temere perturbare, aut ei subditas possessiones auferre, vel ablata retinere, vel minuere, vel temerariis vexationibus molestare, aut etiam fatigare; sed omnia integra conserventur, eorum quorum substantia ac gubernatione concessa sunt, usibus omni modo profutura. Obeunte autem nunc abbate, vel quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars consilio saniori elegerint; electus a Romano pontifice consecretur; chrisma, oleum sanctum, consecrationes altarium sive basilicarum, [Col. 0342B] ordinationem monachorum qui ad sacros sunt jam nunc ordines promovendi, ab episcopis in quorum dioecesibus estis, accipietis; siquidem gratiam et communionem apostolicae sedis habuerint, et si gratis ea et sine pravitate impenderint. Si quid autem horum obstiterit, liceat vobis a quocunque volueritis catholico episcopo, quae praedicta sunt sacramenta percipere. Tibi vero, quem propensiore charitate amplectimur, ex apostolicae sedis peculiari benignitate id muneris personaliter indulgemus, ut per annum quinquies, id est, in die sanctae Resurrectionis, et Pentecostes, et Natalis Domini nostri Salvatorisque Jesu Christi, solemnitatisque duodecim sanctorum fratrum, necnon et sancti martyris [Col. 0342C] Mercurii, ad missarum tantum solemnia, chirothecis atque etiam campagis utaris. Sane si quis in crastinum archiepiscopus aut episcopus, imperator aut dux, rex, princeps, aut comes, aut vicecomes, judex, aut persona quaelibet, magna aut parva, potens aut etiam impotens, juris nostri privilegii paginam sciens, contra eam venire temere aut primaria mente tentaverit, secundo tertiove commonitus atque adhortatus, si non satisfactione congrua emendaverit, eumdem honoris sui et officii periculo subjacere, necnon et submovere decrevimus, et a Christi atque Ecclesiae corpore auctoritate apostolicae potestatis segregamus: conservantibus autem ea, pax a Domino et misericordia praesentibus et futuris saeculis conservetur. Amen. Bene valete.

[Col. 0342D] Datum Anagniae per manus Joannis, S. R. sedis diaconi, prid. Id. Mart., indict. XV, anno pontificatus domini maximi Urbani II papae quinto, incarnationis autem Domini nostri Patrisque aeterni Jesu Christi anno 1092.



LXI. Urbani II papae privilegium pro monasterio Reinhardsbornensi. (Anno 1092.)
[Thuringia sacra, Francofurti, 1737, fol., p. 61.]

Urbanus episcopus, servus servorum Dei, GISILBERTO dilecto in Christo fratri, abbati venerabilis monasterii Sanctae Dei genitricis et Virginis Mariae Sanctique Joannis evangelistae, quod in loco situm [Col. 0343A] est qui Reginherisbrunnum dicitur, ejusque successoribus regulariter substituendis, in perpetuum. Justis votis assensum praebere, justisque petitionibus aures accommodare nos convenit, qui, licet indigni justitiae custodes atque praecones in excelsa apostolorum principum Petri et Pauli specula positi, Domino disponente, videmur existere. Tuis igitur, fili in Christo venerabilis atque charissime, justis petitionibus annuentes, monasterium Reginherisbrunnum cui, Deo auctore, praesides, ad honorem sanctae Dei genitricis et Virginis Mariae sanctique Joannis evangelistae, quorum nomini dedicatum est, sub tutela apostolicae sedis specialiter confovendum protegendumque suscepimus; quod nimirum monasterium Ludovicus comes infra silvam quae vocatur [Col. 0343B] Luiba, propriis sumptibus aedificans et propriarum possessionum collatione ditans, pro animae suae ac parentum suorum salute beatis apostolis Petro et Paulo noscitur obtulisse, ac in Romani pontificis defensionem jure perpetuo delegasse. Ejus ergo votum assertionis nostrae favore firmantes, pro hujus nostri privilegii pagina apostolica auctoritate statuimus ut quidquid idem religiosus comes in mancipiis, in campis, silvis, pratis, aquis aquarumque decursibus, in molendinis ac in mansis circa silvam Luibae praedictam praefato coenobio contulit, quidquid praeterea hodie juste possidet, sive in crastinum concessione pontificum, liberalitate principum vel oblatione fidelium juste atque canonice poterit adipisci, firma tibi tuisque successoribus ac illibata permaneant. [Col. 0343C] Decernimus ergo ut nulli omnino hominum liceat idem coenobium temere perturbare, aut ei subditas possessiones auferre vel ablata retinere, minuere vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt usibus omnimodis profutura, salvo episcoporum jure canonico; sane praedictum comitem vestri coenobii advocatum, sicut a vobis est electus, permanere, quandiu vixerit, ejusque posteros, si idonei fuerint, statuentes de caetero sancimus ut nullus unquam vestri monasterii advocatus esse praesumat, nisi quem fratres communi consensu providerint eligendum; ad indicium autem perceptae hujus a Romana Ecclesia libertatis, secundum jam dicti comitis constitutionem, per annos [Col. 0343D] singulos, duos monetae vestrae solidos Lateranensi palatio persolvetis: si quis autem in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona quaelibet, potens aut impotens, sciens contra eam tentaverit, secundo tertiove commonitus, si non satisfactione congrua emendaverit, eum honoris sui et officii periculo subjacere decernimus, et a Christi atque Ecclesiae corpore auctoritate potestatis apostolicae segregamus; conservantibus autem pax a Deo et misericordia praesentibus, et futuris saeculis conservetur. Amen.

Data Anagniae per manus Joannis sanctae Romanae Ecclesiae diaconi cardinalis, X Kal. April., indict. XV, anno Dominicae Incarnationis 1092.



LXII. Urbanus II monachorum Silvaniacensium possessiones confirmat, »licet, inquit, congregatio vestra et locus adhuc nobis incognitus sit.« (Anno 1092.)
[MABILL., Annal. Bened. V, 297.]
[Col. 0344A]

Dilectis filiis in loco qui Silvaniacum dicitur, ad omnipotentis Dei servitium et monasticae disciplinae militiam congregatis, salutem et apostolicam benedictionem.

Duo ad nos ex vestris fratribus venientes, apostolicae sedis suppliciter expetivere suffragium ut videlicet loco vestro apostolicae tuitionis privilegium mererentur. Nos, licet congregatio vestra et locus adhuc nobis incognitus sit, quia tamen magnis ad [Col. 0344B] nos laboribus pervenerunt, pro solita apostolicae sedis misericordia petitioni eorum et vestrae omnino deesse noluimus. Per praesentis igitur decreti paginam concedimus et confirmamus quidquid vobis et loco vestro usque in hanc horam juste et rationabiliter concessum est, et quidquid in futurum juste et legaliter concedetur. Quin etiam, ut, annuente Domino, monasticae religionis vigor, qui illic jam triennio inolevit, et promoveatur et crescat, vicinos et longe positos adhortamur ut locum ipsum ad salutem animarum suarum, bonorum suorum collationibus honorare, ditare et exaltare procurent, etc.

Datum per manum Joannis diaconi cardinalis III Idus Aprilis, indictione XV, Anagniae.



LXIII. Urbanus II Ecclesiae Pisanae, ob civium erga Romanam Ecclesiam merita, episcopatus Corsicanos subjicit, petente Mathilda comitissa. (Anno 1092.)
[UGHELLI, Italia sacra, III, 369.]
[Col. 0344C]

URBANUS episcopus, servus servorum Dei, dilecto in Christo fratri DAIBERTO, Pisanorum episcopo, ejusque successoribus canonice substituendis in perpetuum.

Cum universis sanctae Ecclesiae filiis, ex apostolicae sedis auctoritate, ob benevolentiam debitores nos existamus, illis tamen locis atque personis quae specialius ac familiarius Romanae adhaerent Ecclesiae, quaeque ampliorem ejus gratiam obedientia gratiori, officiis frequentioribus et auxiliis amplioribus promerentur, [Col. 0344D] propensiori nos convenit charitatis studio imminere. Ipse enim per prophetam Dominus ait: »Honorificantes me honorificabo;« discipulis quoque suis angustiarum, quas pro eo pertulerant, retributionem promittens dixit: »Vos estis, qui permansistis mecum in tentationibus meis, et ego dispono vobis, sicut disposuit Pater meus regnum.« Quia igitur in tanta tamque diuturna schismaticorum tempestate, Pisanorum gloriosa civitas, multis jamdudum laboribus et obsequiis sanctam Romanam et apostolicam Ecclesiam sibi fecit obnoxiam, tua quoque fraternitas divino charitatis ardore succensa ob ejusdem S. R. E. libertatem non solum impendit, sed et ipsa super impendi parata est, et nostris laboribus cooperata, multisque modis tribulationum [Col. 0345A] particeps effecta, cooperante Domino, beneficiorum meritis respondere curamus, ut, sicut nos praeteritorum memores sumus, ita et ipsi tantae gratiae favore donati futuris temporibus S. R. E. fideliores ac devotiores existant, et benigniori matri semper auxitiando, adjuvando, obsequendo respondeant. Divinae siquidem majestatis dispositio Pisanae urbis gloriam nostris temporibus, et Saracenorum triumphis illustrare, et saecularium rerum provectibus promovere, ut prae comprovincialibus exaltare dignata est. Eapropter et nos divinae pietatis prosecutores et cooperatores, eam in spiritualibus quoque glorificare decrevimus, sicut praedecessores nostros multis civitatibus olim fecisse scriptorum ecclesiasticorum testimoniis comprobatur. Consilio itaque confratrum [Col. 0345B] nostrorum episcoporum, presbyterorum ac diaconorum cardinalium, aliorumque nostrorum fidelium assensu, imo precibus incitati, charissimae quoque beati Petri filiae Mathildis comitissae, quae se extremis quibusque pro causa apostolicae sedis exposuit obnixis postulationibus inclinati, ad honorem sanctissimae dominae nostrae Dei genitricis Mariae, sanctorumque Petri et Pauli apostolorum principum Corsicanae insulae episcopatus regendos, ac disponendos sanctae Pisanae Ecclesiae, cui, auctore Deo, charissime frater Daiberte, praesides, praesentis decreti auctoritate committimus atque subjicimus, teque, frater venerabilis, in archiepiscopum ejusdem insulae promovemus, idem juris et idem juris et idem honoris tuis quoque successoribus perpetuo indulgentes, qui cleri ac populi [Col. 0345C] electione legitima per Romani pontificis manus intraverint, quemadmodum Landulphum, Gerardum, et te ipsum ordinatos esse cognoscitur. Corsicana etenim insula, tam prolixitate spatiorum quam negligentia pastorum, tam insolentia dominorum quam nostrorum dissuetudine legatorum, multis intervenientibus impedimentis, ab apostolicae sedis obedientia ac devotione deferbuit, et dissolutioni ac dissipationi dedita, ecclesiastici ordinis pene deservit disciplinam, quam profecto tua tuorumque successorum vigilantia, quia es illis vicinior, et sedis apostolicae familiarior es, in justitiae regulam, et Christianitatis vigorem, annuente Domino, reformari optamus atque praecipimus. Unde, frater in Christo charissime, vestrae jurisdictioni, dispositioni, procurationique [Col. 0345D] committimus ecclesiarum illarum bona secundum Deum regenda, defendenda, et quae male destructa, et illicite usurpata reperieritis, in usus ecclesiasticos restituenda, ut, auctore Deo, illic ecclesiasticae religionis disciplina referveat. Palleum igitur fraternitati tuae, plenitudinem videlicet pontificalis officii ex apostolicae sedis liberalitate concedimus, quo jure ecclesiastico tantum ad missarum celebranda solemnia tibi, ac successoribus tuis uti licebit, iis tantum qui subscripti sunt diebus solemnibus, id est Nativitate Domini, Epiphaniae, Hypapanton, Coenae Domini, Pascha, Ascensionis, Pentecoste, tribus solemnitatibus sanctae Dei genitricis ac virginis Mariae, Natalitiis S. Joannis Baptistae ac SS. apostolorum, [Col. 0346A] Commemoratione Omnium Sanctorum, Consecratione basilicae et suffraganeorum episcoporum, ac clericorum, et annuo natalitii tui die, in solemnitate etiam beati martyris atque pontificis Sixti, cujus indumenti honor efficaci actuum vivacitate servandus est. Ejus ergo te volumus per omnia genium vindicare. Hujus enim indumenti honor, humilitas atque justitia est. Tota igitur mente fraternitas tua se exhibere festinet in prosperis humilem, et in adversis, si quando eveniunt, cum justitia erectum, amicum bonis, perversis contrarium; nullius unquam faciem pro veritate loquentem premens (sic, ut infra insistens, etc.), misericordiae operibus juxta virtutem substantiae insistens, et tamen insistere etiam supra virtutem cupiens, infirmis compatiens, benevolentibus [Col. 0346B] congaudens, de alienis gaudiis, tanquam de propriis exsultans, in corrigendis vitiis saeviens, in fruendis virtutibus auditorum animum demulcens, in iracundia animi sine ira terrens. Hoc est, frater charissime, pallii accepti dignitas, quam si sollicite servaveris, quod foris accepisse ostenderis, intus habebis.

Datum Anagniae per manum Joannis S. R. E. diaconi cardinalis, X Kal. Maii, indict. XV, anno Dominicae incarnationis 1092, pontificatus vero D. Urbani papae II, anno V.



LXIV. Urbani II epistola ad B[erengarium] Tarraconensem archiepiscopum.---Monet ne in erigenda ecclesia Tarraconensi negligenter agat, utque primati, archiepiscopo Toletano, nunc suo in Hispania universa et in Narbonensi provincia constituto vicario, obediat. (Anno 1092.)
[MANSI, Concil. XX, 682.]
[Col. 0346C]

Novit dilectio tua, frater in Christo venerabilis, quo tenore, qua conditione pallium tibi privilegiumque concesserimus: quomodo nobis et tu in fide tua, et comprovinciales primates per scriptum promiseritis vos in restitutionem Tarraconensis ecclesiae omnimodis instituros; nunc autem frequenti fama audimus vestram illam industriam, vestrum studium jam cessare, et Tarraconensem restitutionem jam pene deficere. Te igitur litteris praesentibus admonemus ut hujus boni operis perfectionis sedulus operator existas. Memineris tamen ita te archiepiscopum [Col. 0346D] institutum, ut tam tu quam universi provinciae Tarraconensis episcopi Toletano tanquam primati debeatis esse subjecti. Sic enim a vobis in Toletanae Ecclesiae privilegio constitutum est, quod nos omnino ratum volumus permanere. Nunc autem multo amplius, quia ei nostrae sollicitudinis vices in Hispania universa et in Narbonensi provincia ministrandas injunximus.

Datum VII Kalendas Maii.



LXV. Urbanus II Guarino, monasterii S. Laurentii Aversani abbati, mitrae et annuli usum concedit. (Anno 1092.)
[MABILL., Annal. Bened., V, 292.]

Anagniae versabatur nonis Maii Urbanus papa hoc [Col. 0347A] anno quo tempore apostolicae protectionis gratiam impertiit Guarino abbati monasterii Sancti Laurentii martyris, quod juxta urbem Aversanam situm, juris beati Petri esse dicitur, et iisdem temporibus de parvo ad magnum excrevisse. Ad hoc vero privilegium indulgendum ideo se inductum ait pontifex quod illius monasterii fratres Romanae Ecclesiae tribulationibus et angustiis fideliter communicaverant. Inter alias ejus loci praerogativas, Guarino abbati ejusque successoribus concedit usum mitrae ubilibet in celebrationibus divinorum; annuli vero tantum in celebratione missarum praecipuarum festivitatum, et consessu conciliorum.

Datum Anagniae per manum Joannis, S. R. E. diaconi cardinalis, indictione XV, Nonis Maii, anno [Col. 0347B] Dominicae incarnationis 1092, pontificatus anno V.



LXVI. Urbani II epistola ad Petrum abbatem Cavensem.---De privilegiis ejusdem monasterio concessis. (Anno 1092.)
[MANSI, Concil. XX, 652.]

URBANUS episcopus, servus servorum Dei, reverentissimo fratri PETRO, coenobii Cavensis abbati, et successoribus canonice promovendis, salutem et apostolicam benedictionem in perpetuum.

Cum universis sanctae Ecclesiae partibus pro sedis apostolicae auctoritate ac benevolentia debitores existamus, illis tamen locis atque personis qui specialius ac familiarius Romanae adhaeserint Ecclesiae, quique amplioris religionis gratia eminere noscuntur, [Col. 0347C] propensiori nos inducunt charitatis studio imminere. Apostolicae ergo memoriae praedecessoris nostri Gregorii septimi institutis tenacius adhaerentes, Cavense coenobium, cui summa religio viget, quod ipse singulariter dilexit, et suae institutionis privilegio communivit, nos quoque hujus nostri privilegii pagina communimus, et ab omni tam saecularis quam ecclesiasticae personae jugo liberum esse omnino decernimus. Idem namque apostolicus pontifex, dum in Romana sancta Ecclesia archidiaconatus adhuc officio fungeretur, praedictum locum a Gisulpho, Salernitano tunc principe, in cujus manu fuerat, postulavit. Cellas quoque plurimas, quas usque ad id temporis spatium idem princeps in manu propria detinuerat, ab ipso acquirens, eidem sancto [Col. 0347D] loco contulit absolute cum omnibus habitantibus et habitaturis, tam in Cilenti monte ejusque pertinentiis, quam in locis Pasciano, Metelliano, castro Sancti Adjutoris, et pertinentiarum eorumdem locorum, cum juribus, angariis, parangariis, pensionibus solutis, tam ratione terrarum quam pro quolibet foculari ipsorum locorum, sicut nos ipsi in registro ipsius principis enucleatius vidimus contineri. Quam donationem nos auctoritate apostolica ex certa scientia confirmamus. Praeterea Cluniacum locum illum famosum dirigens, inde te ut abbatem praedicto monasterio praeponeret ascivit, quem deinceps cum universis subjectis sive locis, sive personis, singulariter dilexit, fovit atque tuitus est; mox pontifex factus, eorum libertatem decreti sui pagina [Col. 0348A] confirmavit, sic praestante Deo ab omnium viventium jugo liberum usque ad tempora nostra permansit. Nostris autem diebus Alphanus, Salernitanae Ecclesiae archiepiscopus, confrater noster, ad ejusdem loci subjectionem modis coepit omnibus anhelare. Nobis itaque disponentibus basilicam ipsius loci dedicare, ille suae Ecclesiae minui jura clamitabat, cui nos ex abundanti satisfactionem juris obtulimus: ille autem, cum ad postulatum et acceptatum actionis terminum pervenisset, actionem aggredi refutavit.

Sic nos praesentibus fratribus nostris reverendissimis episcopis Ubaldo Sabinensi, Oddone Albanensi, Berardo Praenestino, Joanne Tusculanensi, Brunone Signino, Rangerio Regitano, Gerardo Trojano, Joanne [Col. 0348B] Rioppolano, et cardinalibus Ecclesiae nostrae Hermanno presbytero ex titulo Quatuor Coronatorum, Gregorio presbytero tituli Sancti Vitalis, Benedicto presbytero Sanctae Susannae, Gregorio ex diaconia Sanctae Mariae in via Lata, Joanne ex diaconia Sanctae Mariae in schola Graeca, Petro ex diaconia in Sancto Adriano, Jacobo ex diaconia Sancti Eustachii, et Tencrone ex diaconia Sancti Georgii ad Velum aureum, diaconibus, astante etiam dilectissimo filio nostro duce Rogerio cum innumera clericorum et laicorum turba, praestante Domino nostro Jesu Christo, cujus vicem, licet immeriti, gerimus in terris, ad honorem summae et individuae Trinitatis manibus nostris propriis in eodem loco, qui Metelliana Cava vulgariter nuncupatur, basilicam dedicavimus die [Col. 0348C] Nonarum Septembrium, indulgentes eidem monasterio contemplatione cujusdam praerogativae specialis charitatis, quam experti fuimus in eodem coenobio, imo potius perfectam religionis observantiam, dum adhuc essemus in minoribus ordinibus constituti.

Ut quicunque in statu poenitentiae, Domino opitulante, fuerit positus, et ad dictum locum accedens, fuerit ibi uno die ante ipsius basilicae consecrationem, et per totum diem sequentem, nec non in die Jovis sancti, atque per totam diem Veneris sancti sequentem, de omnibus peccatis, de quibus vere contritus fuerit et confessus, illam indulgentiam et veniam a Domino consequatur, quam mereretur in eundo et redeundo ad sanctum Jacobum Compostellanum, [Col. 0348D] reliquis vero temporibus et diebus singulis causa devotionis illuc accedentes quatuor annorum et totidem quadragenarum indulgentiam suorum peccatorum obtineant de sedis apostolicae gratia speciali. Qui vero ad capellam tuam sitam in eodem monasterio, ac eodem die consecratam per venerabilem fratrem nostrum praedictum Brunonem episcopum Signinum, in diebus et festivitatibus supradictis venerit, septem annos et totidem quadragenas de indulgentia pro suis peccatis confessis a domino consequatur. Accedentes similiter ad ecclesiam constructam in casali eidem monasterio adjacenti et eminenti, dedicatam ipso die per jam dictum venerabilem fratrem nostrum Rangerium episcopum Regitanum, in diebus festis praedictis, nec non et in [Col. 0349A] omnibus festivitatibus Virginis gloriosae, ad cujus vocabulum constructa est ecclesia memorata, septem annos et quadragenas totidem de indulgentia a Domino promereantur.

Concedentes et edicto perpetuo confirmantes, ut tam tu quam successores tui per terras tui monasterii habitas et habendas libere possis ecclesias construere, cum cruce signare, aliaque pontificalia et spiritualia exercere, sacrorum ordinum collationis, basilicarum et altarium consecrationis, ac chrismatis confectionis, tibi tuisque successoribus duntaxat abdicata penitus potestate. Decernentes ut tam ipsius coenobii caput, quam ecclesiae quas nunc habet, sive plebanae fuerint, vel rurales, in civitate et dioecesi tantummodo Salernitana situatae, [Col. 0349B] ab omni jure et jurisdictione episcopali sint exemptae, de plenitudine potestatis et gratia speciali; ita ut nullo jure seu foro contentioso tu vel tui successores fratres ipsius monasterii seu clerici saeculares, in praedicta civitate et dioecesi per Salernitanum praesulem ac capitulum aliquatenus constringantur, quinimo ecclesiae cum omnibus suis juribus et pertinentiis pleno jure ipsi monasterio sint subditae. Si vero aliquos de tuis monachis, seu clericos saeculares, in ecclesiis civitatis praedictae et dioecesi commorantes ad sacros elegeris ordines promoveri, liceat tibi tuisque successoribus quemcunque malueris episcopum convocare, dummodo catholicus fuerit, sed in aliis dioecesibus requisito duntaxat primitus dioecesano: de quibus ecclesiis sitis in [Col. 0349C] jam dicta civitate et dioecesi nihil dioecesanus exigere praesumat, imo potius tam monachi, si clerici defuerint, quam ipsi clerici, absque quorumlibet contradictione totum officium sacerdotale, quod animarum cura exigit et requirit, exerceant.

De his autem quae a catholicis Christianis eidem monasterio tam inter vivos quam in ultima voluntate donata fuerint vel legata a quocunque, vel ubicunque, nulli episcoporum dioecesanorum licitum sit, quartam vel tertiam partem in ipsis legatis seu donatis, tam in stabilibus quam in mobilibus, exigere praetextu consuetudinis cujuscumque. Et si processu temporis per quoscunque contra tenorem [Col. 0349D] hujusmodi nostrae concessionis fuerit per aliquos attentatum, illud ex nunc decernimus juribus vacuatum, praescriptione in hoc longi temporis non currente. Si quis vero ad eumdem locum vel ejus ecclesias sibi sepulturam elegerit, licitum sit tibi tuisque successoribus et fratribus in ecclesiis ipsius coenobii commorantibus ipsum in suo coemeterio sepelire absque cujuslibet contradictione, dummodo Christianus et catholicus habeatur. Statuimus insuper perpetuo valiturum, ut quoties inter vassallos ejusdem monasterii orta fuerit quaestio, quod ipsum quamvis contingat coenobium, liceat tibi tuisque successoribus et partibus [forte patribus] ipsius querelas hujusmodi decidere, justitia mediante, [Col. 0350A] jure communi super hoc edito in aliquo non obstante.

Insuper memoratus excellentissimus dux, visa hujusmodi dedicationis solemnitate, compunctus, ut credimus, divino Spiritu, nobis et nostro apostolatui attentius supplicavit, ut donationem et confirmationem, quam ipse eidem monasterio facere ob reverentiam sanctae et individuae Trinitatis; et suorum peccatorum remedium, intendebat, dignaremur auctoritate apostolica confirmare, nostroque mandaremus inseri privilegio diligenter. Nos igitur suis in hac parte precibus justissimis inclinati, in favorem ipsius loci, quem speciali prosequimur dilectione pariter et devotione, concessiones et donationes ipsas in nostro praesenti privilegio inseri fecimus ad [Col. 0350B] cautelam.


Privilegium Rogerii ducis monasterio Cavensi.

Concessit siquidem praedictus dux eidem monasterio in perpetuum, ut patres dicti monasterii absque qualibet contrarietate haeredum et successorum suorum possint exigere et recipere integram decimam, partem piscium qui capti fuerint in mari a vallone qui de Gallocauda [Gallocauta] dicitur, usque ad fluvium de Caetra [Caetera], qui est de territorio ipsius monasterii per quinque millia passuum intra mare. Praedictum vero monasterium mercimonia sua absque omni datione, solutione, seu exitura, libere vendat, nedum in suis littoribus vel portubus, imo per totum suum ducatum tam ipsum coenobium quam ementes ejus mercimonia [Col. 0350C] liberos constituit perpetuo a qualibet praeparatione. Indulsit etiam quod omnes homines quos dictum coenobium habet et habebit in praedictis locis, Metelliano, Pasciano, villula adjacenti, castro sancti Adjutoris in Cilenti monte, et pertinentiis eorumdem locorum, tam clerici quam laici semper sint liberi ab omni exactione pecuniae, vel rerum quarumlibet aliarum, quas pro aliqua opportunitate vel causa ipse, sui haeredes vel [et] successores aliquando duxerint a suis hominibus faciendas, et ut de ipsis hominibus liberam curam [curiam] et forisfacturas omnes sine ullo suo bajulo vel ministro habeatis, et in curia ipsius monasterii per ejus summosam veniant ad justitiam faciendam et a judicibus quos eis statueritis debeant rationabiliter [Col. 0350D] judicari, quos et notarios publicos statuendi liberam vobis tribuit facultatem, tam in causis civilibus, quam in criminalibus omnibus praetermissis causis, de quibus condemnati legitime debeant mori, de aliis autem criminalibus omnibus, de quibus poenam aliam absque morte subire debeant, quidquid volueritis faciatis. Similiter et de duellis, si ex ipsis causis intervenerint. Appellationes vero si fuerint vestris hominibus opportunae, ad vestram curiam appelletur, quoniam quidquid in praedictis hominibus locorum ipsorum, et in tenimento in quo morantur, posset ipse dux et ejus successores erigere, et statuere, et ordinare, statuendi et erigendi vobis perpetuo tribuit potestatem. Concessit etiam vobis in [Col. 0351A] perpetuum, ut in quacunque parte sui ducatus tu vel successores tui personaliter fueritis, et unus vel plures homines ibi fuerint ad mortem, vel ad quodlibet supplicium judicati, possitis eos, sicut volueritis liberare, et ubicunque per suum ducatum transitum feceritis, obviosque habueritis in vestro transitu condemnatos, qui ad suspendium vel decollationis supplicium deportentur, valeatis eos, si vobis placuerit, facere liberari.

Si vero homines vassalli ipsius monasterii vendunt, offerunt, donant, et modis aliis alienant tersas quas ab eodem monasterio tenent, asserantque eorum consuetudines esse ut id possint facere, sancivit et firmiter inhibuit praedictus dux, ut omnes terras, quas ipsi homines ab eodem coenobio tenent, et [Col. 0351B] quae alienantur absque ipsius requisitione, dummodo evidenter appareat quod ipsius monasterii sint, liceat vobis eas capere, et ad dominum ipsius coenobii revocare, consuetudine aliqua non obstante, nisi forsan, quod terras ipsas habuerint praescriptionibus legitimis vel aliis justis rationibus inde valeant se tueri.

Largitus est quoque jam dictus dux ut si quis ex suis comitibus, baronibus, militibus aliisque catholicis hominibus totius sui ducatus, de eo quod ab ipso in feudum tenent, voluerint in partem vel in totum dicto monasterio offerre et alienare, potestatem illud habeant faciendi qualiter voluerint, dictumque monasterium bona ipsa ad ipsum taliter devoluta sine omni sua haeredumque et successorum [Col. 0351C] suorum contradictione liceat percipere, valeat in suo dominio retinere, et a quolibet servitio, vel praeparatione feudum ipsum, vel pars ipsius, deinceps sit immune. Si vero aliquis tam de vassallis ipsius monasterii, quam de aliis, tenens de bonis suis stabilibus vel mobilibus, sine haerede legitimo vel naturali decesserit, vel forisfactum fecerit, per quod ipsa ad manus reipublicae de jure possent applicari, licitum sit vobis per vos eadem bona ad vestrum dominium revocare, omni sua haeredum, successorum suorum, officialium contradictione remota, nulla super bonis ipsis potestate sibi vel reipublicae reservata. Tenentes nihilominus bona ipsius monasterii concessit vos posse ad vestram curiam vocare, ad docendum qualiter bona ipsa [Col. 0351D] teneant: et nisi rationabiliter docuerint bona eadem ad se spectare, vel se praescriptione legitima, videlicet centenaria, ostenderint se munitos, bona ipsa valeatis taliter occupata ad dominium ejusdem monasterii auctoritate hujus indulgentiae revocare, jure communi super hunc articulum penitus revocato.

Concessit insuper vobis in perpetuum, ut si tua, successorum et patrum ipsius monasterii manifesta culpa non intervenerit contra eumdem ducem, haeredes et successores suos, et praedictae suae congregationis futuris temporibus propter quamlibet causam aliam fuerint, vel in totum, vel in partem oblivioni traditae vel omissae, et praescriptio ipsa per [Col. 0352A] suum sacramentum tunc nobis praesentibus praestitum, et per suam hanc sanctionem constituit, ut prorsus irrita reputetur: et quocunque tempore ipsum haeredem et successores suos super hoc duxeritis postulandos, dedit et reliquit eis omnibus sub divinae nostraeque benedictionis obtentu firmiter in mandatis, ut ipsas omnes concessiones et exceptiones per eorum vobis privilegia debeant confirmare sine omni pretio et taedio tarditatis; et nullus ipsorum praesumat eas infringere vel mutare, sed ipsas illaesas servare debeant et tenere, donec vos in sua haeredum et successorum suorum fide sincera fueritis permanentes. Quas concessiones, confirmationes, exceptiones, et indulgentias collatas eidem monasterio per ipsum dilectissimum filium ducem [Col. 0352B] Rogerium ratificamus, approbamus, et ex certa scientia confirmamus, auctoritate apostolica et plenitudine potestatis.

Decernentes et edicto perpetuo roborantes, ut quicunque dictum monasterium in suis juribus, possessionibus et libertatibus laeserit, aut etiam perturbaverit, liceat tibi, successoribus tuis, et patribus ipsius monasterii, cujuscunque praeeminentiae sive status fuerint, ipsos auctoritate praesentis nostri privilegii canonica monitione praemissa excommunicare, et excommunicatos fore denuntiare, atque quod absolvi non possint, nisi digne satisfecerint; privilegio eis concesso, vel concedendo quod excommunicari et interdici non possint aliquatenus, non obstante, nisi de indulto hujusmodi [Col. 0352C] plenam et expressam fecerint mentionem. Si quis autem contra hanc nostri decreti auctoritatem venire tentaverit, salva sedis apostolicae, et legatorum ejus reverentia et dignitate, sciat se B. Petri apostoli gratiam amissurum, et indignatione apostolica feriendum. Obedientes vero et hujusmodi privilegii scripta servantes dignam a Deo retributionem recipiant, et benedictionem apostolicam consequantur.


SUBSCRIPTIONES.

    Ego Urbanus catholicae Ecclesiae episcopus subscripsi.
    Ego Ubaldus Sabinensis episcopus subscripsi.
    Ego Berardus Praenestinus episcopus subscripsi.
    Ego Oddo Albanensis episcopus subscripsi.
    [Col. 0352D] Ego Joannes Asculanus episcopus subscripsi.
    Ego Bruno Signinus episcopus subscripsi.
    Ego Joannes Rioppolanus episcopus subscripsi.
    Ego Rangerius Regitanus episcopus subscripsi.
    Ego Gerardus Trojanus episcopus subscripsi.
    Ego Hermannus presbyter cardinalis subscripsi.
    Ego Gregorius presbyter cardinalis subscripsi.
    Ego Benedictus presbyter cardinalis subscripsi.


Datum Salerni per manus Joannis sacrae Romanae Ecclesiae diaconi cardinalis octavo decimo Kalendas Octobris, quinta decima indictione, anno Dominicae incarnationis millesimo nonagesimo secundo, pontificatus domini Urbani papae secundi anno quinto.



LXVII. Urbanus II S. Brunoni, Carthusianorum fundatori, et Lanino asserit locum a Rogerio comite concessum et a Theodoro, episcopo Scyllacino confirmatum. (Anno 1092.)
[Acta sanctorum Bolland. Octobris tom. III, die 6, pag. 643.]
[Col. 0353A]

URBANUS episcopus, servus servorum Dei, dilectis in Christo filiis BRUNONI et LANINO salutem et apostolicam benedictionem.

Piae voluntatis affectus studio debet prosequente compleri. Quia igitur nostri officii interest, servorum Dei quieti, prout Dominus posse dederit, providere, petitionibus vestris, filii in Christo charissimi et reverendissimi, clementer annuimus. Per hujus ergo [Col. 0353B] apostolici privilegii paginam apostolica auctoritate statuimus ut locus ille, quem inhabitationi vestrae, disponente Domino, elegistis, a jugo, potestate, injuria, molestia omnium hominum omnino liber cum tota silva et monte, terra et aqua in spatium unius leugae [al., leucae] in omni parte adjacenti in vestra omnimodis et successorum vestrorum dispositione permaneat, sicut vobis a dilecto nostro filio Rogerio comite condonatus est, et a confratre nostro Theodoro, Squillacino episcopo, confirmatus. Nemini intra praedictum spatium liceat pascuae, agriculturae seu piscationis aut lignorum occasione aut quacunque ex causa vobis aut vestris successoribus injuriam aut molestiam irrogare, sed totum secundum voluntatem vestram possideatis, disponatis, ordinetis [Col. 0353C] et erogetis. Si quid praeterea episcopalis officii indigneritis, ad quem potissimum vicinorum antistitum volueritis recurrendi praesenti decreto liberam licentiam indulgemus. Decimarum quoque usum ex vestris, vel puerorum vestrorum laboribus vestri juris esse censemus. Quod si quae puerorum vestrorum offensa contigerit, in vestra tantum manu omnis eorum correctio maneat. Nec ullus se de his quae ad vos pertinent, sine vestra voluntate occasione aliqua intromittat, quatenus omnipotentis Dei speculationi liberis mentibus insistatis, et ad ejus faciei dulcedinem, ipso praestante, pervenire valeatis. Sane si quis in crastinum archiepiscopus aut episcopus, imperator aut rex, princeps aut dux, comes [Col. 0353D] aut vicecomes, judex aut persona quaelibet potens aut impotens, hujus nostri privilegii paginam sciens, contra eam temere venire tentaverit, secundo tertiove commonitus, si non satisfactione congrua emendaverit, cum honoris sui et officii periculo subjacere decernimus, et a Christi atque Ecclesiae corpore auctoritate potestatis apostolicae segregamus. Conservantibus autem pax a Deo et misericordia praesentibus ac futuris saeculis conservetur. Amen, amen, amen.

Datum per manum Joannis S. R. E. diaconi cardinalis, pridie Idus Octobris, indictione prima, anno Dominicae incarnationis millesimo nonagesimo secundo, pontificatus autem domini Urbani II anno quinto.



LXVIII. Urbani II, epistola ad Raynoldum archiepiscopum Remensem et suffraganeos ejus.---Illos reprehendit quod a rege et uxorem dimitti et alteram duci passi sint. (Anno 1092.)
[MANSI, Concil. XX, 686.]
[Col. 0354A]

URBANUS episcopus, servus servorum Dei, venerabilibus confratribus et coepiscopis RAYNALDO Remensi, et suffraganeis ejus, salutem et apostolicam benedictionem.

Si sacerdotale quod geritis officium consideratione debita pensaretis, tanti facinoris infamia ad aures nostras saltem impunita non pervenisset. Cum enim domni Israel speculatores a Deo dati, [Col. 0354B] impiis impietates suas annuntiare et pro domo Israel murum opponere deberetis, qualibet ratione vos pati potuisse miramur, ut tam inclyti regni rex, humani pudoris oblitus, divini timoris immemor, contra jus, contra fas, contra legum et canonum sanctiones, contra totius catholicae Ecclesiae consuetudines, et suam uxorem inordinate relinqueret, et propinqui sui conjugem amore sibi nefario copularet. Quod factum utique et regni totius confusionem, et Ecclesiarum vestrarum dissipationem portendit, et ad animam vestram redundat infamia. Peccanti enim, cum possis, non contradicere, consentire est. Te autem, charissime confrater Raynoldo, noxa haec maxime impetit, pro eo quod Silvancetensis subjectus tibi episcopus, hoc publici [Col. 0354C] adulterii crimen, suo, ut audivimus, firmavit assensu, cum moechis illis benedictionis sacerdotalis manum imposuit. Quod etsi licite nuberent, bigamis tamen impendi secundum canones non liceret: nunc igitur vobis apostolica auctoritate praecipimus ut his visis apicibus, quod etiam non jubentibus nobis jamdudum fecisse vestram prudentiam decuisset, mature convenire curetis regem, et ex Dei nostra pariter et vestra parte instanter commoneatis, arguatis, obsecretis, increpetis, et a tanto tamque horrendo facinore desistere compellatis. Quod si contempserit, et nobis et vobis necessitas imminebit, ut ad ulciscendas divinae legis injurias pro nostri officii debito accingamur, et Phinees gladio Madianitas adulteros perforemus.

[Col. 0354D] Eamdem quoque instantiam pro ereptione confratris nostri Carnotensis episcopi adhibete. Quod si monitis vestris, qui eum cepit, obtemperare contempserit, vos et ipsum excommunicationi subjicite, et castellis in quibuscunque eum retinuerit, et terrae ejus divinum officium interdicite, ne similia deinceps in viris hujus ordinis praesumantur. Ut ordinem vestrum diligitis, ita hoc accelerare omnibus modis satagetis. Valete.

Data sexto Kalendas Novembris, anno videlicet Dei Christi 1092.



LXIX. Urbani II epistola ad Goffridum, abbatem S. Albini Andegavensem, et Bernonem, abbatem S. Trinitatis Vindocinensis.---Illos hortatur ut suam de eorum controversia sententiam observent. (Anno 1092.)
[MANSI, Concil. XX, 684.]
[Col. 0355A]

URBANUS episcopus, servus servorum Dei, dilectis in Christo filiis GOFFRIDO abbati Sancti Albini Andegavensis, et BERNONI abbati Sanctae Trinitatis Vindocinensis, salutem et apostolicam benedictionem.

Anno Dominicae incarnationis 1092, pontificatus nostri V, indictione I, cum essem in provincia Calabriae apud monasterium Sanctae Mariae quae dicitur de Matina, monachi Sancti Albini, Girardus prior, Milo, Stephanus, adversus monachos Sanctae [Col. 0355B] Trinitatis de Vindocino, Frotmundum priorem, Ingebaldum ostiarium, qui praesentes aderant conquesti sunt quod Vindocinenses fratres ecclesiam Sancti Clementis Credonensis, quae a monachis Sancti Albini juste secundum illorum temporum consuetudinem acquisita, et per triginta annos quiete et sine interruptione possessa, violenter ablatam injuste detinerent. Qui cum suis instrumentis et rationibus causam suam defendere niterentur, primo die proclamationis res diu et multum ventilata nullo potuit fine terminari, secundo vero die similiter multum discussa, ad nullum tamen est finem deducta, die autem tertio, XII scilicet Kalendas Decembris, residentibus nobis in Anglone civitate Apuliae, [Col. 0355C] praesidentibus religiosis et venerabilibus tam episcopis, quam sanctae Romanae Ecclesiae cardinalibus, sive diaconibus; astantibus etiam nobilibus Romanis et comitibus Apuliae gloriosissimis, Boamunte et Guillelmo; re iterum diu et multum inquisita, tandem inspirante Deo lucidius eluxit in quam potius partem justitia declinaret. Cum enim utraque pars suis nobis allegationibus obviaret, et hinc pactionem abbatum, confirmationem pontificum, Romanae Ecclesiae legatorum, illinc vero legitimum introitum, et canonicam triginta annorum possessionem nobis opponerent, nos qui omnium fidelium causas aequa lance pensare debemus, utriusque utilitati providentes, ipsam litem concordiae convenientis aequitate decidere maluimus. Omnes igitur qui nobiscum [Col. 0355D] aderant hanc sententiam collaudantes, consentientibus praedictis utriusque coenobii fratribus, et in manus nostras fidem pollicendo firmantibus, concordia et pax inter eos hoc modo posita est; ut scilicet Vindocinenses monachi de his tribus ecclesiis, aut ecclesiam Manitilium vel Sancti Saturnini, sive Sancti Joannis supra Ligerim, unam quam congregatio tota Sanctae Trinitatis elegerit, cum omnibus quae ad eamdem ecclesiam tam mobilibus quam immobilibus interius exteriusque ad praesens pertinent, infra dies triginta postquam domum redierint monasterio Sancti Albini in perpetuum tradant. Fratres itaque S. Albini omnem litem omnemque calumniam ex causa hac in manus nostras et Vindocinensium [Col. 0356A] fratrum refutarunt: Vindocinenses vero unam supradictarum ecclesiarum in manus nostras reddiderunt, et per nos eosdem monachos investierunt. Praesenti igitur auctoritate fraternitatem vestram admonemus, et praecipimus, ut hoc pactum a nobis intentione pacis et quietis dispositum et statutum, omni tempore deinceps ratum et inconcussum teneatis et observetis. Quaecunque autem pars hanc nostrae decisionis sententiam non susceperit, vel transgredi praesumpserit, tam canonum severitati subjaceat, quam legitimae compositionis poenam, id est auri centum librarum sustineat et a causa penitus cadat.

Data Tarenti VIII Kal. Decemb.



LXX. Urbani II epistola ad Robertum Flandriae comitem.---Ut a vexandis clericis abstineat. (Anno 1092.)
[MANSI, Concil. XX, 745.]
[Col. 0356B]

URBANUS episcopus, servus servorum Dei, dilecto filio suo ROBERTO, totius Flandriae strenuo militi, salutem et apostolicam benedictionem.

Memento, charissime fili, quantum omnipotenti Deo debeas, qui te contra voluntatem parentum tuorum de parvo magnum, de paupere divitem, de humili gloriosum principem fecit, et quod maximum est, inter saeculi principes rarum, dote litterarum, scientiae atque religionis donavit. Ejus igitur memoresto, qui te talem fecit et omnibus modis elabora ut tantis beneficiis non inveniaris ingratus. Honora [Col. 0356C] igitur eum in Ecclesiis suis, et ulterius sub aliqua occasione eos qualescunque sint vexare minime praesumas, nec eorum praedia in tuos usus post eorum exitum redigas. Nec pecuniam seu quaecunque de patrimonio suo eis dimittunt, violenter auferas. Sed libera sit eis facultas et Deo serviendi, et res sui patrimonii cuicunque voluerint impendendi. Quod si praetendis hoc ex antiquo usu in terra tua processisse, scire debes Creatorem tuum dixisse: »Ego sum veritas,« non autem usus vel consuetudo. Quae ergo diximus, fili charissime, volumus et per beati apostolorum principis claves praecipimus ut observes, et super libertate clericorum te Christum honorantem honorifices; ipse vero attestatione sui ipsius honorificantem se honorificabit. Vale.

[Col. 0356D] Data Castraneti IV Nonas Decembris.



LXXI. Urbani II epistola ad clerum et populum Atrebatensem.---Ut, excusso jugo Cameracensis episcopi, episcopum eligant a metropolitano consecrandum. (Anno 1092.)
[MANSI, Concil. XX, 671.]

URBANUS episcopus, servus servorum Dei, clero et populo Atrebatensi, salutem et apostolicam benedictionem.

Atrebatensis Ecclesia, una ex nobilioribus Ecclesiis comprovincialibus Remensis metropolis, solemnibus canonum monumentis feta, olim principalis sedes episcopatus fuit, proprium pontificem habuit; [Col. 0357A] suam dioecesim et caetera pontificalia jura firmis antiquitate rationum instrumentis obtinuit. Volumus itaque et apostolica auctoritate praecipimus ut, jugo Cameracensis subjectionis ab Ecclesia vestra excusso, et recepta dignitate primis temporibus rationabili firmitate possessa, cardinalem episcopum vobis et Ecclesiae vestrae utilem eligere, et electum per manum metropolitani vestri consecrare, et Ecclesiae vestrae incardinare studeatis. Ei vero qui canonico consensu cleri et populi electus fuerit, apostolica auctoritate interdicimus ne impositam sibi electionem dissimulatione aliqua hujus novae ordinationis subterfugiat. Solet enim fieri ut Ecclesiae persecutionis tempore suis ordinibus, suis populis, subsidiis etiam temporalibus destitutae, aliis temporaliter [Col. 0357B] committantur Ecclesiis; postquam vero his quibus imminutae fuerant, Deo donante, abundare coeperint, pristinam recipiant dignitatem.

Castraneti, IV Nonas Decembris.



LXXII. Urbani II epistola ad Rainoldum Remensem archiepiscopum.---Mandat ut, quem clerus populusque Atrebatensis elegerint, episcopum consecret. (Anno 1092.)
[MANSI, Concil. XX, 670.]

URBANUS episcopus, servus servorum Dei, dilecto confratri RAINOLDO, Remorum archiepiscopo, salutem et apostolicam benedictionem.

Noverit tua fraternitas quod Atrebatensis Ecclesia una ex nobilibus Ecclesiis Remensis metropolis fuit, et pontifices viros religiosissimos et caetera [Col. 0357C] pontificalia jura firmis rationum monimentis obtinuit. Mandamus itaque tibi atque praecipimus ut illum, quem Ecclesia illa canonico consensu cleri et populi sibi in episcopum elegerit, consecrare et eidem Ecclesiae incardinare non differas. Solet enim fieri ut Ecclesiae persecutionis tempore suis ordinibus, suis populis, subsidiis etiam temporalibus destitutae aliis temporaliter committantur Ecclesiis; postquam vero his quibus imminutae fuerant, Deo disponente, abundare coeperint, pristinam recipiant dignitatem. Solius etenim apostolici est episcopatus conjungere, conjunctos disjungere, aut etiam novos construere. Fretus itaque nostra auctoritate id ne timeas adimplere. Voluntatis etenim nostrae est Remensis [f., Remensi et mos, episcopatuum. HARD.] Ecclesiae [Col. 0357D] olim XII episcopatum dignitatem, Deo cooperante, in pristinum gradum revocare.



LXXIII. Urbani II epistola ad Guimundum episcopum Aversanum.---Id quod de Richardo, filio Burrelli, fecerit, probat. (Anno 1088-1093.)
[GRATIANI Decret., causa XXIV, qu. 2, cap. 3.]

Sane quod super Richardo filio Borelli vestra fraternitas egisse innotuit pro zelo Dei, et animarum charitate, laudamus. Sed non adeo timendum, non adeo est vobis ab ejus eleemosynis abstinendum. Inter caeteros quippe nostra fidei patres beatus Leo papa doctor egregius [quibus vivis, inquit, non [Col. 0358A] communicavimus, nec mortuis communicare debemus]. Constat ergo quoniam quibus vivis (ut ex opposito loquamur) communicavimus, mortuis quoque communicare possumus. Nos plane inter duo oppugnantia positi, inter impios videlicet et schismaticos, schismaticis ullo modo communicare non possumus, aut licet: peccatoribus vero, et praedonibus dispensative propterea communicavimus, quia et Ecclesiam hactenus sustentaverunt et se fideles in posterum pollicentur. Alioquin oportet nos de hujus mundi partibus exire. Sub qua etiam sponsione nos ei nuper in beati Petri natalitiis absolutionem indulsimus. Quia ergo praedictus vir neque nominative excommunicatus, neque communicans cum excommunicatis ex nomine exiit, sed in Domini sui [Col. 0358B] fide atque servitio permansit, licet nobis dispensative, id est, quandiu eos patimur, ejus eleemosynis communicare et defuncti animam Christianae religionis modis omnibus adjuvare.



LXXIV. Urbani II epistola ad Anselmum Mediolanensem archiepiscopum.---De reconciliatione lapsorum. (Anno 1088-1093.)
[MANSI, Concil. XX, 645.]

Discretioni nostrae videtur, quatenus secundum praecepti nostri tenorem, quando secundum ecclesiae vestrae morem sacros daturos quibuslibet aliis ordines benedicere coeperis, eos, quos tua duxerit solertia reconciliandos, inter benedicendum et manus imponendum facias interesse; quibus caetera omnia [Col. 0358C] consecrationis instrumenta praeter unctionis explebis, et sic ac sancta ministeria reconciliabis.



LXXV. Guernerio Merseburgensi conceditur ut clericus qui lapide jacto puerum interemerat, suscepta sempiterna poenitentia, in suo ordine permaneat. (Fragmentum.---Anno 1088-1093.)
[GRATIANI, Decret., causa I, dist. 50, cap. 37.]

Clerico jaciente lapidem puer dicitur interemptus. Nos pro amore tuo in suo ordine eum permanere permittimus: ut tamen semper in poenitentia et timore permaneat.



LXXVI. Urbani II epistola ad Albertum episcopum Metensem.---Ut in sacerdotem quemdam, dignitatem Simoniace adeptum mansuetudine utatur. (Anno 1091-1093.)
[GRATIANI, Decret. C. I, qu. 5, c. 3.]
[Col. 0358D]

Praesentium portitorem, quem parentum incuria per pecuniam non episcopo, sed cuidam principum ejus datam, invitum sacerdotii dignitatem obtinuisse significasti, licet sancti canones deponendum esse testentur, tamen, quia culpam istam nesciens et coactus commisit: et quia ab eodem ordine ut deponeretur, supplicavit ultroneus, ex consideratione discretionis (quae mater est omnium virtutum) magis quam ex rigore canonum, misericordiae viscera adhibendo ipsum in eodem ordine esse, fraternitati tuae consulimus: ita tamen, ut si + Ecclesia illa, cui deseruit + sacerdotum penuriam non patitur, [Col. 0359A] suspensus a sacerdotali officio permaneat: quod si fortasse Ecclesiae utilitas exegerit, ut curam regiminis assumat, liceat ei ex concessione sui episcopi fratrumque obedientia sacerdotali officio fungi.



LXXVII. Urbani papae II epistola ad universos episcopos Britanniae.---Dolensi episcopo concedit pallium, salvo jure Turonensis Ecclesiae. (Anno 1093.)
[MARTEN., Thesaurus anecd., III, 878.]

Expetendi pallii gratia confrater noster R. [Rollandus], Dolensis episcopus nostro se conspectui repraesentans, sancti praedecessoris nostri Gregorii VII litteras obtulit, quas idem apostolicus pontifex pro Eveno Dolensi episcopo vestrae fraternitati [Col. 0359B] mandaverat. Illarum itaque litterarum tenore continebatur quod eidem Eveno praedictus pontifex pallii usum pro vestra et totius provinciae dilectione concesserit, ea conditione intersita ut opportuno tempore exhibere se nullatenus recusaret ad discutiendam querimoniam quam Turonensis archiepiscopus de subjectione sedis illius, et de negata sibi obedientia, jampridem apud suam et antecessorum suorum fecerat audientiam. Sequitur post haec in eisdem litteris: »Quod si ratione et justitia demonstrante, ut ei subjecta esse debeat apparuerit, nos quidem sanctae Turonensis Ecclesiae jus suum conservari, et debitam subjectionem a Dolensi Ecclesia exhiberi volumus et apostolica auctoritate censemus. Usum [Col. 0359C] tamen pallii non minus huic suisque successoribus, donec eorum introitus et vita probabilis fuerit, concedimus et firmamus. Si vero ab hujus subjectionis jugo eam solutam esse legali defensione constiterit, quaecunque sibi dignitatis privilegia de caetero competere visa fuerint, apostolica non denegabit auctoritas, atque interim ut ei sicut archiepiscopo subjectionem et obedientiam exhibeatis praesenti auctoritate constituimus.« Praedictus itaque confrater et coepiscopus Roll. coram fratribus nostris super Evangelia sancta juravit quia papa Gregorius VII harum litterarum sententiam miserit episcopis Britanniae, et in exemplari illo nec minus nec amplius haberetur quam in litteris quas ipse misit. Sic nos de apostolicarum litterarum veritate firmati, praedicto confratri [Col. 0359D] nostro sub eadem conditione pallii munus ex apostolicae sedis liberalitate concessimus. Eum ergo ad vos auxiliante Domino remittentes, dilectioni vestrae litteris praesentibus commendamus, ut ipsum cum omni honore et reverentia suscipientes, ad restituendum susceptae Ecclesiae statum fraternis affectibus et officiis adjuvetis.



LXXVIII. Urbani papae II epistola ad principes et populum Dolensis Ecclesiae.---Ut ablata Dolensi Ecclesiae bona restituant. (Anno 1093.)
[MARTEN. ubi supra, col. 879].

Audivimus Dolensis Ecclesiae bona ita per vestram violentiam usurpari, ut nihil justitiae de rebus ejusdem [Col. 0360A] Ecclesiae frater noster Dolensis archiepiscopus R. [Rollandus] valeat obtinere. Mandamus igitur dilectioni vestrae ne ecclesiae ipsius bona ulterius retinere invito episcopo praesumatis; alioquin sedis apostolicae indignationem invenietis, et quamcunque in vos sententiam idem frater noster canonica auctoritate dictaverit, nos auctoritate apostolica confirmabimus.



LXXIX. Urbanus II canonicorum Sancti Pauli Narbonensis propositum vitam regularem profitendi confirmat. (Anno 1093.)
[Gallia Christiana, tom. VI, Instr., p. 26, ex archiv. archiepisc. S. Pauli Narbon.]

URBANUS episcopus, servus servorum Dei, dilectis [Col. 0360B] in Christo filiis GUILLELMO abbati, et ejus fratribus in ecclesia Beati Pauli secus muros Narbonae sita, vitam regularem professis, et eorum successoribus in regularis vitae observantia permansuris in perpetuum.

Piae voluntatis affectus prosequente debet studio confoveri, ut ecclesiastica utilitas apostolicae sedis favore vires accipiat et accrescat. Omnipotenti Domino, cujus melior est misericordia super vitas, gratias egimus, quia sanctorum Patrum vitam probabilem renovare proposuistis, et apostolicae instituta doctrinae primordiis Ecclesiae sanctae insolita, sed crescente jam pene deleta, resuscitare instinctu sancti Spiritus devovistis. Duae enim ab Ecclesiae sanctae primordiis vitae ejus sunt filiis institutae; una [Col. 0360C] qua infirmorum debilitas retinetur; altera qua fortiorum virtus beata perficitur: una remanens in Segor parvula, altera ad montis altiora conscendens; alteram tenentes inferiorem, bonis terrenis utuntur; alteram sequentes superiorem, bona terrena despiciunt et relinquunt. Haec autem, quae a terrenis divino favore divertitur, in duas pene ejusdem propositi portiones, canonicorum scilicet et monachorum: haec secunda per divinam misericordiam frequentata satis jam saeculo universo elucet; prima vero, decalescente fervore fidelium, jam pene omnino defluxit: hanc martyr et pontifex Urbanus instituit, hanc Augustinus suis regulis ordinavit, hanc Hieronymus suis epistolis informavit. Itaque non minoris pene aestimandum est meriti vitam hanc Ecclesiae [Col. 0360D] primitivam aspirante et prosequente Domini Spiritu suscitare, quam florentem monachorum religionem ejusdem Spiritus perseverantia custodire. Vestrum ergo votum, vestrum propositum nostri auctoritate officii confirmamus, et firmos vos in eo persistere adhortamur, et tanquam Deo exhortante per nos obsecramus. Quandiu igitur in hujus religionis observantia vos ac vestri permanserint successores, nos Ecclesiam vestram sub apostolicae sedis tuitione fovendam recipimus, salvis tamen privilegiis et jure canonico Narbonensis antistitis. Quia vero in vobis adhuc quidam sunt qui ne dum se huic proposito devoverunt, statuimus atque censemus ut, illis aut ad regularem vitam conversis, aut de saeculo emigrantibus [Col. 0361A] vestrae Ecclesiae bona omnia, quae nunc in potestate ipsorum detinentur, et quae deinceps vestrae Ecclesiae collata fuerint, in usum regularium cedant, nec ullus ibi fiat vel ordinetur canonicus, nisi qui canonice se victurum professus fuerit. Abbatem, qui et praepositus dicitur, alium eis praeferri auctoritate apostolica prohibemus, nisi quem suae professionis communis electio fratrum regulariter viventium de suo collegio vel de alieno, si necesse fuerit, cum archiepiscopi consilio secundum Deum decreverit eligendum, et hoc ad aedificationem, non ad destructionem. Vos ergo filii in Christo charissimi dilectionis nostrae studiis semper praestantioribus respondentes, strenue quae Deo promisistis implere satagite. Luceat lux vestra coram [Col. 0361B] hominibus, ut videant opera vestra bona, et glorificent Patrem vestrum qui in coelis est (Matth. V, 16), cujus Patris, haec ut firma permaneant, et Filii, et Spiritus sancti virtute sancimus.

Datum Trojae per manus Joannis, sanctae Romanae Ecclesiae diaconi cardinalis, XIV Kalend. Aprilis, indictione prima, anno Dominicae Incarnationis 1093, pontificatus autem domini Urbani papae secundi anno VI.



LXXX. Urbani II epistola ad Rainaldum archiepiscopum Remensem.---Iterum mandat ut Ecclesiae Atrebatensi episcopum praeficiendum curet. (Anno 1093.)
[MANSI, Concil. XX, 670.]

[Col. 0361C] URBANUS episcopus, servus servorum Dei, dilecto in Christo fratri et coepiscopo RAINALDO Remensi salutem et apostolicam benedictionem.

Atrebatenses clerici cum fraternitatis tuae litteris ad nostram praesentiam redierunt pro restitutione Ecclesiae suae suppliciter implorantes. Sustinuerunt autem Cameracensium clericorum adventum usque ad tempus quod utrisque in provinciali concilio fuerat constitutum. Caeterum Cameracensium ante nos nullus advenit. Nos igitur idipsum repetitis litteris fraternitati tuae significamus, idipsum praecipimus. Omnino enim volumus ut Remensis metropolis ad integritatem antiquae dignitatis annuente Domino reducatur. Ideoque omnino praecipimus in Atrebatensi [Col. 0361D] Ecclesia episcopum ordinandum, nisi forte ejusdem urbis possessionem Cameracensis Ecclesia valeat auctoritatis Romanae privilegio vindicare. Hoc enim justitiae ratio exigit, animarum utilitas postulat, Ecclesiae honor implorat. Quod si forte aemulorum vereris invidiam, et obsequentium latratus pro gravitate tuae religionis horrescis, quemcunque in praefata Ecclesia te annuente clerus et populus secundum Deum elegerit, ad nos cum communi decreto et sollicitudinis tuae litteris transmittatur. Nos cum divinae gratiae adjutorio, salvo Ecclesiae tuae jure, eum tanquam B. Petri manibus consecrabimus



LXXXI. Urbani II epistola ad clerum et populum Atrebatensem.---Quae superiore epistola Rainaldo archiepiscopo, eadem illis scribit. (Anno 1093.)
[MANSI, Concil. XX, 671.]
[Col. 0362A]

URBANUS episcopus, servus servorum Dei, dilectis filiis clero et populo Atrebatensi salutem et apostolicam benedictionem.

Duo Ecclesiae vestrae clerici confratris nostri reverendissimi Remorum archiepiscopi litteras offerentes ante nostram praesentiam redierunt pro restitutione Ecclesiae vestrae suppliciter implorantes; sustinuerunt autem Cameracensium clericorum adventum usque ad tempus quod utrisque fuerat in [Col. 0362B] provinciali concilio constitutum. Caeterum Cameracensium ante nos nullus advenit. Nos igitur id ipsum repetitis litteris significamus, idipsum praecipimus. Omnino enim volumus ut Remensis metropolis ad integritatem antiquae dignitatis, annuente Domino, reducatur. Ideoque omnino praecipimus in Ecclesia vestra episcopum ordinandum, nisi forte ejusdem urbis vestrae possessionem Cameracensis Ecclesia valeat Romanae auctoritatis privilegio vindicare. Quod si se ab hujus nostrae praeceptionis effectu vester archiepiscopus provida dissimulatione subtraxerit, vos quemcunque in pastorem vobis ipso consentiente secundum Deum elegerit, ad nos cum communi decreto et ejusdem archiepiscopi litteris transmittere procurabitis; nos eum, salvo Remensis [Col. 0362C] Ecclesiae jure, opitulante divina gratia, consecrabimus.



LXXXII. Urbani II epistola ad clerum et populum Ambianensem.---Illos jubet Gerewino episcopo, de Simonia purgato, obedire. (Anno 1093.)
[BALUZ., Miscell. edit. Luc., II, 176.]

URBANUS episcopus, servus servorum Dei, clero et populo Ambianensi salutem et apostolicam benedictionem.

Accusationem Simoniacae pravitatis venerabili fratri nostro Gerewino vestro episcopo, coram metropolitano et comprovincialibus episcopis intentatam, [Col. 0362D] nos quidem vires nullas habere censuimus, quia ad unius, praesertim infamis aut minus idonei, vocem contemnendum neminem arbitramur. Ideoque cum nullus ad nos adversus eum canonice accusationem attulerit, nos nullam ab eo expurgationem duximus exigendam. Ipse tamen, opinionis suae religionis in posterum providens, ultro se tactis sacrosanctis Evangeliis expurgavit quod pro abbatia Sancti Richarii aut pro Ambianensi episcopatu pecuniam ipse nec dedit nec promisit, nec pro se ipso alius se sciente. Quamobrem a praesentis accusationis laesione liberum arbitrantes, ad vos cum nostrae gratiae plenitudine remandamus. Vobis itaque officii nostri auctoritate praecipimus ut eum tanquam pastorem proprium obedientia debita vereamini et [Col. 0363A] ejus monitis obsequamini, ut errata praeterita corrigentes, ad Dominicorum praeceptorum observantiam convertamini. Clericos quos contra sanctorum canonum disciplinam mulieribus copulari, contempto catholicae Ecclesiae usu, accepimus, apostolica auctoritate praecipimus ut ab hujusmodi aliisque quibus involvuntur flagitiis omnino desistant, et secundum antistitis sui judicium divinae se mancipent servituti. Si vero, quod absit, nostra praeceptione contempta, vestro antistiti ad salutis vestrae jacturam pertinaciter resistere ulterius praesumpseritis, quamcunque in vos sententiam justitia dictante protulerit, nos auctoritatis nostrae pondere confirmamus.

Data XV Kal. Augusti.



LXXXIII. Epistola Urbani papae II ad omnes fideles.---De ecclesia Sanctae Mariae Casinensis monasterii a se consecrata, et privilegio munita. (Anno 1093.)
[MANSI, Concil. XX, 643.]
[Col. 0363B]

URBANUS episcopus, servus servorum Dei, universitati Christi fidelium notum in perpetuum.

Divinae miserationis intuitu, cujus munere, licet immeriti, catholicae Ecclesiae praesidemus, et universae fidelium potestates consistunt, condecet apostolicae sedis piam sollicitudinem et benignam principum magnificentiam ecclesiarum debitam curam gerere, et pro earum pace et quiete cum omni diligentia misericorditer insudare: quatenus [Col. 0363C] id divina operante clementia, quique jura sua aequo moderamine possidentes, praelati simul et subditi, pariter attingere valeant ad promissa fidelibus gaudia sempiterna. Nos itaque in Casino monte filiorum nostrorum Rogerii ducis et Boamundi fratris ejus, et Ursonis abbatis, precum instantia fatigati, cum multitudine confratrum nostrorum episcoporum ad consecrandum Bantinum monasterium in honore Dei Genetricis constructum eadem auxiliante pervenimus; cumque opitulatione Domini consecrationibus ejus nostris devotis manibus rite peractis, eorumdem virorum illustrium et suorum comitum et baronum interventionibus piis, ad summam ejusdem libertatem, securitatem [Col. 0363D] et pacem, a monasterio ipso, et ecclesiis ejus, et rebus ac locis omnibus suis habitis et habendis, omnia episcopalia jura et publicas omnes exactiones apostolica auctoritate generali perpetua constitutione exclusimus. Attamen a sola tantum Acherontina ecclesia Sanctae Anastasiae intra muros civitatis constructa Acherontino archiepiscopo annis singulis unam auri unciam suscipere indulgemus. Haec interea irrefragabiliter statuentes, ut chrisma, oleum sanctum, consecrationes altarium seu basilicarum, ordinationes cleriorum suorum, et caetera spiritualia sacramenta, ab episcopis dioecesanis, vel quibuscunque catholicis Bantini monasterii fratres accipiant, qui mandato apostolicae sedis et auctoritate suffulti faveant, et eisdem [Col. 0364A] petentibus fratribus eadem sacramenta gratis et sine aliqua pravitate exhibeant. Insuper autem B. Petri apostolorum principis auctoritate sancimus ut omnes cujuscunque conditionis homines clericos et laicos, qui in morte vel vita ad praescriptum monasterium, et ecclesias ejus, et loca cum rebus suis transire, aut in suis domibus commorantes quaelibet bona temporalia sua eleemosynarum largitione conferre voluerint, nullius contradictio inhibeat, et iisdem quaecunque contulerint, patrocinio apostolicae sedis iidem fratres quiete et generaliter libera perpetuo possidebunt.

Decernimus etiam ut nulli omnino hominum praefatum monasterium temere perturbare, aut ejus possessiones auferre, minuere, vel ablatas retinere, [Col. 0364B] seu quibuslibet vexationibus fatigare [deest forte audeant], omni titulo super ea re quarumlibet oppositionum semper excluso. Indulgemus autem eis haec omnia apostolicae sedis paterna pietate, inducti et confratrum nostrorum discreto consilio, et praedictorum virorum nobilium strenuo interventu, et quia monasterium ipsum post introitum Northmannorum cum intrinseca sui exspoliatione, et locorum suorum miserabili depopulatione cum sacrilegiis usurpationibus episcoporum innumera lugenda detrimenta et indigna sustinuit, quae breviatim in privilegio comitis Amici notantur. Talibus ergo rationibus apertis commota viscera pietatis apostolicae sedis, monasterium idem cum rebus omnibus suis habitis et habendis, tanquam beati [Col. 0364C] Petri possessionem, cujus est et jus et proprietas a juribus universis, atque servitiis cujuslibet dignitatis vel ordinis omnium hominum, anathematis gladio digne subtrahunt et defendunt. Ad indicium autem perceptae hujus a Romana Ecclesia libertatis per annos singulos auri unciam nobis nostrisque successoribus ejusdem monasterii abbates persolvent.

Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui digni tate careat, reamque se divino judicio existere de [Col. 0364D] perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi aliena fiat; atque in extremo examine divinae ultioni subjaceat. Cunctis autem eidem sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Sequebantur ista subscriptiones atque sigilla. Porro pontificium signum, in quo apostolorum nomina, et a tergo imagines plumbo fusae habentur, cum ejusmodi in extimo circulo inscriptione legitur: BENEDICTUS DEUS ET PATER DOMINI NOSTRI JESU CHRISTI.



LXXXIV. Urbanus II statuit ut qui diebus certis monasterium S. Mariae adierint, peccatorum absolutione fruantur. (Anno 1093.)
[UGHELLI, Italia sacra, VII, 27.]
[Col. 0365A]

URBANUS episcopus, servus servorum Dei, ad perpetuam rei memoriam, ad honorem summae et individuae sanctisssimaeque Trinitatis.

Perpetuis temporibus duraturae ipsae stationes et indulgentiae per Urbanum papam secundum religioso et venerabili monasterio Sanctae Mariae de Pauso, vulgariter nuncupato Deventuum, cujus ecclesiam idem summus pontifex manibus propriis consecravit, die nono Kalendas Septembris, concessae contemplatione [Col. 0365B] cujusdam praerogativae spiritualis sanctitatis, quam expertus fuit in eodem coenobio, imo potius propter perfectam religionis observantiam dum esset in eodem coenobio in minoribus ordinibus constitutus, videlicet quod omnes fideles causa devotionis dictum monasterium visitantes praedicta die Nonas Kalendas Septembris, et per totum diem sequentem, necnon in die Jovis sancti, et per totum Veneris sancti, et per octavam, et festa Resurrectionis sequentia, et in omnibus festivitatibus beatae Virginis Mariae de omnibus peccatis de quibus confessi fuerint, vel saltem contriti, cum proposito confitendi, plenariam consequantur indulgentiam, et gaudeant omnibus indulgentiis plenariis perpetuis, [Col. 0365C] et temporalibus gratiis et remissionibus, quibus gaudent personaliter civitas et ecclesia Sancti Jacobi de Compostella; reliquis vero temporibus et diebus festivis, causa devotionis illuc accedentes, quatuor annos et totidem quadragenas de vera indulgentia consequantur, de sedis apostolicae gratia speciali. Qui vero capellam majorem ipsius monasterii eadem die consecratam per venerabilem fratrem Brunonem episcopum Signanum, in diebus festivis et omnibus diebus Dominicis totius anni visitaverint, septem annos et totidem quadragenas de vera indulgentia consequantur. Visitantes etiam ecclesiam constructam in casali ipsius monasterii, consecratam per venerabilem fratrem Rogerium episcopum . . . . . ipso die IX Kal. Septembris, et omnibus diebus Dominicis [Col. 0365D] et festivis, et etiam in diebus festivis beatae Virginis Mariae, ad cujus honorem constructa est et suo vocabulo nuncupata, praedictam indulgentiam annorum septem et totidem quadragenarum consequantur.


Apparent haec omnia ex bulla plumbea.

Datum Salerni per manus Joannis, sanctae Romanae Ecclesiae diaconi cardinalis, decimo octavo Kalendas Octobris, indictione prima, anno Domini millesimo nonagesimo tertio, pontificatus Urbani papae secundi anno sexto.



LXXXV. Urbani II epistola ad Raynoldum Remensem archiepiscopum.---Illum vituperat quod electum Atrebatensem nondum consecraverit. (Anno 1093.)
[MANSI, Concil. XX, 671.]
[Col. 0366A]

URBANUS episcopus, servus servorum Dei, reverendissimo confratri et coepiscopo RAYNALDO Remensi, salutem et apostolicam benedictionem.

Quod de Atrebatensi Ecclesia constituimus, cum pro animarum salute multiplici, tum pro vestrae metropolis redintegratione, tum etiam pro justitiae exhibitione perfecimus. Etsi enim in tempore frater fratri. soror sorori vel annis minor, vel infirmitate defectior committatur, non tamen idcirco cum ad [Col. 0366B] emancipationem venerit, tutelae ejus vel curae legalibus sanctionibus subjacebit. Gravamur igitur quod huic nostrae constitutioni, et tuae metropolis restitutioni tandiu tam obstinaciter restitisti, et electum Atrebatensis Ecclesiae consecrare usque hodie distulisti. Tuae igitur reverentiae praesentium litterarum auctoritate praecipimus ut eumdem electum, postquam has litteras videris, infra triginta dierum spatium consecrare procures, omni tortitudine semota, omni dissimulatione postposita. Quod si fortassis occultiori aliquo consilio adimplere nolueris, eum ad nos cum litterarum tuarum astipulatione transmitte. Si vero et hoc contempseris, nos eum ad nos venire praecipimus consecrationis gratiam recepturum.



LXXXVI. Urbani II epistola ad Lambertum Atrebatensem episcopum.---Illi gratulatur ac de superioribus ad Raynaldum litteris significat (Anno 1093.)
[MANSI ubi supra, col. 672.]
[Col. 0366C]

URBANUS episcopus, servus servorum Dei, dilecto confratri et consacerdoti LAMBERTO, Ecclesiae Atrebatensis electo, salutem et apostolicam benedictionem.

Laetamur propter te in Domino, frater charissime, quia ipso disponente in Atrebatensi Ecclesia, quae tandiu proprii pastoris solatio caruit, nunc tandem [Col. 0366D] secundum nostrum praeceptum novus pastor electus es. Speramus etenim per divinitus tibi datam scientiam et religionem quorumdam vestratium relatione nobis insinuatam, maximum eidem Ecclesiae et corporalium et spiritualium rerum commodum adfuturum. Scire autem te volumus de consecratione tua archiepiscopo scripsisse. Tu igitur ejus conspectui te praesentare procura. Quod si ille infra triginta dies postquam nostras litteras acceperit, te consecrare noluerit. nos te quantocius potueris ad nos venire praecipimus. Interim commissae tibi Ecclesiae bona interius exteriusque custodi.

Data V Idus Octobris.



LXXXVII. Urbani II papae epistola ad Geraldum abbatem Monasterii Novi Pictaviensis.---Adjudicatam canonicis in concilio Santonensi ecclesiam S. Nicolai secus muros urbis Pictaviensis confirmat Monasterio Novo ejusdem urbis. (Anno 1093.)
[Dom BOUQUET, Recueil, t. XIV, p. 706.]
[Col. 0367A]

URBANUS episcopus, servus servorum Dei, in Christo filio GERALDO abbati Monasterii Novi quod in Pictaviensi suburbio situm est, ipsiusque successoribus regulariter substituendis in perpetuum.

Ad hoc sedi apostolicae, omnipotente Deo et beato Petro cooperante, promoti cognoscimur, ut pro data divinitus facultate injustitiam opprimere, justitiam [Col. 0367B] erigere et religionem augere curemus; unde servorum Dei quieti providere magnopere satagimus, ut, a saecularibus tumultibus liberi, divinae contemplationi ardentius inhaerere praevaleant. Tuis igitur, charissime fili Geralde abbas, piis votis, et reverendissimi confratris nostri, quondam autem Patris mei, Hugonis Cluniacensis abbatis justis petitionibus annuentes, omnem libertatem sive immunitatem vestro Novo-Monasterio, post apostolicae memoriae Gregorii VII praedecessoris nostri privilegium attributum, nos quoque praesentis decreti auctoritate conferimus. Praeterea B. Nicolai ecclesiam, secus muros Pictavis ab Agnete comitissa aedificatam, tibi tuisque successoribus perpetuo possidendam concedimus, sicut a legato nostro Amato Burdegalensi [Col. 0367C] episcopo, et a reverendissimo confratre nostro Petro Pictaviensi episcopo, praesentibus episcopis et abbatibus, cum filii nostri Guillelmi comitis favore in concilio [(15) 1Kb] definitum esse cognovimus, sicut et venerabilis filius noster Rainaldus, monasterii B. Cypriani abbas, se publice constitutum veridica coram nobis assertione testatus est. Quia enim statuti canonici secundum accepti a Romana Ecclesia privilegii tenorem vivere contempserunt, et ab ipsius civitatis episcopo sive a legatis nostris admoniti, ad suae regulae propositum conniti pertinaciter renuerunt, non immerito, juxta evangelicum judicium, regnum Dei ab eis ablatum, et fructus ejus facientibus datum est. Vestra itaque interest, filii in Christo charissimi, apostolicae sedis liberalitati [ed., libertati] [Col. 0367D] et gratiae dignis actionibus respondere, regularis [Col. 0368A] disciplinae ordini sollicite insudare, ut quanto a saecularibus tumultibus liberiores estis, tanto amplius placere Deo totius mentis et animae virtutibus anheletis. Si quis vero regularium, sacerdotum, judicum atque saecularium persona hanc meae constitutionis paginam agnoscens, contra eam, etc.

Datum . . . . per manus Joannis sanctae Romanae Ecclesiae diaconi card., XVI Kal. Novembris, indictione prima, anno Dominicae Incarnationis 1093 pontificatus autem Urbani papae II anno VI.



LXXXVIII. Urbani II papae epistola ad Raynaldum abbatem S. Cypriani Pictaviensis.---Quidquid juris et canonicae potestatis acquisierat in ecclesiam Sanctae Crucis apud Englam, eidem concedit, et apostolica auctoritate confirmat. (Anno 1093.)
[D. BOUQUET, Recueil, t. XIV, p. 696.]
[Col. 0368B]

URBANUS episcopus, servus servorum Dei, dilecto in Christo filio R . . . [RAYNALDO] abbati B. Cypriani, salutem et apostolicam benedictionem.

Ex nostri officii debito commonemur servorum Dei quieti prospicere, ut a saecularibus tumultibus separati, omnipotentis Dei servitiis valeant liberius insudare. Ea propter nos tuis precibus, fili in Christo charissime Raynalde, annuimus. Quidquid enim juris, quidquid canonicae potestatis in ecclesia Sanctae Crucis apud Englam vel ex concessione eorum quorum antea juris fuit [(15*) 2Kb] , vel episcopali traditione vestro coenobio concessum est, nos quoque concedimus, et praesentiarum litterarum auctoritate [Col. 0368C] firmamus.

Data apud oppidum Alatri, IV Nonas Novembris.



LXXXIX. Urbani II papae epistola ad episcopos et abbates Aquitaniae, Guasconiae et inferioris Burgundiae.---Ut ad comparandam apostolicae sedis libertatem pecuniarum subsidia corrogari faciant, et ad se transmitti per manus Rainaldi abbatis S. Cypriani Pictaviensis. (Anno 1093.)
[D. BOUQUET, Recueil, tom. XIV, p. 697.]

URBANUS episcopus, servus servorum Dei, charissimis fratribus, episcopis, abbatibus per Aquitaniam, Guasconiam et inferiorem Burgundiam constitutis, salutem et apostolicam benedictionem.

[Col. 0368D] Dilectissimus ac familiaris noster filius R. [Rainaldus] [Col. 0369A] monasterii B. Cypriani abbas, nobiscum aliquandiu commoratus, et oppressionem quam Ecclesia Romana patitur, et consolationem quam in proximo [al., in Christo] sperat, diligenter intuitus est. Per ipsum itaque charitatis vestrae sollicitudinem admonemus, et beatorum apostolorum Petri et Pauli vice deposcimus, ut circa vestrum omnium matrem sanctam Romanam Ecclesiam debito vigore conferveat. De omnipotentis siquidem Dei miserationibus per sanctorum apostolorum merita orationesque confidimus, quod in proximo [(16) 1Kb] apostolicae sedis libertas restituetur, et per eam caeteris per orbem Ecclesiis diu optata tranquillitas reparabitur. Studeat ergo unusquisque vestrum praesentibus ejus laboribus pro data sibi divinitus facultate succurrere, [Col. 0369B] et quod, aspirante Deo, corde hilari destinaverit, per fidelem ministrum latorem praesentium dirigere non cunctetur, ita tamen ut quod quisque contulerit, ascriptio sui nominis titulo nostrae notitiae repraesentet; quod si forte charitatis vestrae viscera circa sedem apostolicam effundere debita devotione neglexeritis, id saltem quod ex censu annuo Lateranensi palatio vos debere cognoscetis, latori praesentium reddere, et per eum nobis transmittere nullo modo detrectetis. Si qui vero abbatum suam beato Petro justitiam restituere aliqua occasione renuerint, confratres episcopi hoc sibi hac nostra noverint auctoritate injunctum, et per ipsos quod reddendum est reddere compellantur; obedientes vero monitis nostris misericordia divina custodiat.

[Col. 0369C] Data IV Nonas Septembris.



XC. Urbani II papae epistola ad Raynaldum abbatem S. Cypriani Pictaviensis.---Curam ei demandat colligendae pecuniae in subsidium Romanae Ecclesiae. (Anno 1093.)
[Dom BOUQUET, Recueil, t. XIV, p. 697.]

URBANUS episcopus, servus servorum Dei, charissimo filio RAYNALDO [(16*) 1Kb] , abbati S. Cypriani, salutem et apostolicam benedictionem.

De religione tua et prudentia confidentes, apostoli Pauli obedientiam dilectioni tuae injungimus, ut, sicut de ministerio quod fiebat in sanctos qui Hierosolymis habitabant, gentiles Paulus quos Deo operante [Col. 0369D] converterat admonebat, ita tu quoque episcopis atque proceribus caeterisque catholicis terrae vestrae fideliter devotus insistas, quatenus pauperum Romanae Ecclesiae memores sint, eorumque inopiam [Col. 0370A] sua abundantia supplere non negligant. Ad quod exsequendum charissimum filium nostrum G. [(17) 1Kb] abbatem S. Sabini laboris tui comitem esse constituimus, ut maturatius valeatis pressurarum nostrarum angustiis subvenire. Quod igitur quisque corde suo destinaverit, alacriter beatis apostolis Petro et Paulo offerat; et praenotatis nominibus suis apud vos collationem deponant, quatenus per vos eorum charitas Romanae Ecclesiae innotescat, ut et Romana Ecclesia in suis eos debeat necessitatibus velut pius et honorabiles viros exaudire. Ita igitur studete in minimo, quatenus elucescat quod de vobis debeamus etiam in maximis mox sperare. Praeterea vobis injungimus ut coenobiorum quae nostri juris sunt, specialiter censum [(18) 1Kb] exigatis instanter.



XCI. * Urbanus II canonicis regularibus S. Quintini Bellovacensis bullam tribuit. (Anno 1093.)
[RUINART in Vita Urbani. MAB. et RUINART, Ouvr. posth., III, 139-140.]
[Col. 0370B]




XCII. Item monasterio Burguliensi. (Anno 1093.)
[RUINART ubi supra, p. 140.]




XCIII. Syracusana Ecclesia, a Rogerio comite ejectis Agarenis, confirmatur, indicta poena excommunicationis contra eam quomodolibet perturbantes. (Anno 1093.)
[COCQUELINES, Bullar. Collect., II, 77.]

[Col. 0370C] URBANUS episcopus, servus servorum Dei, dilecto fratri ROGERIO, Syracusanae civitatis episcopo ejusque successoribus canonice promovendis in episcopatu.

Universis fere per orbem Christianorum populis notum esse credimus Siciliae insulam, multis quondam et nobilibus illustratam Ecclesiis, opibusque et populo copiosam, multorumque religione effulsisse virorum, et quarumdam sanctissimarum martyrum et virginum claruisse martyrio. Verum, peccatis exigentibus, tanta species rerum tantaque probitas morum ad nihilum subito redacta est; effera etenim Saracenorum gens, praefatam insulam ingressa, quoscunque ibi Christianae fidei cultores reperit alios gladio peremit, quosdam exsilio deputavit, [Col. 0370D] plures miserabili servitute oppressit, sicque Christiana religio per CCC fere annos a Dei sui cultura cessavit. Dominator autem rerum omnium Deus, cujus sapientia et fortitudo, quando vult, regnum [Col. 0371A] transfert, et mutat tempora, quemadmodum ex occidentis partibus militem Rogerium, scilicet virum et consilio optimum, et bello strenuissimum, ad eamdem insulam transtulit, qui multo labore, frequentibus praeliis, et crebris suorum militum caede et sanguinis effusione regionem praedictam a servitute gentilium opitulante Domino liberavit. Syracusanam itaque Ecclesiam novissime restaurans, venerabilem filium nostrum Rogerium Traginensis Ecclesiae decanum, consilio episcoporum illius provinciae, pontificem Syracusae elegit Ecclesiae, nostrisque obtulit manibus consecrandum. Illius igitur piae devotionis affectum sacerdotali studio prosequentes, ejusque justis petitionibus annuentes, Syracusanam Ecclesiam cui, Deo auctore, Rogeri frater in Christo venerabilis, [Col. 0371B] praesides, tibi tuisque successoribus regendam, disponendam et largiente Domino propagandam praesentis privilegii auctoritate concedimus et confirmamus. Quaecunque igitur a praedicto filio nostro Rogerio comite eidem ecclesiae concessa sunt, infra hos terminos adjacentia: a castro videlicet Limpiados usque ad flumen Salsum, ubi in mare defluit, sicut ostendit supra intra divisiones castri Joannis Anaor; indeque tendens ad Mauraneum ascendit ad flumen de Cathaelfar, et vadit inde ad Pontem Ferreum, tendens Heutbachayn, quod vadit in flumen de Paternione Natenius; et sic hoc flumen currit Visam cadens in mare, inde per maritimam usque Syracusam, Syracusa usque ad castrum Limpiados quod est Caltha, ubi coepit haec divisio; infra [Col. 0371C] quas divisiones Syracusa est cum omnibus pertinentiis suis Lentina, Nota, Pantegra, Cassibula, Bizinias, Essina, Calthaealphar, Lespera, Isbarbia, Modica, Sclicla, Anaor, Ragusa, Butera cum omnibus eorum pertinentiis, et alia castella et casalia quae infra praedictos terminos, aedificata sunt vel aedificabuntur. Et quidquid deinceps eidem ecclesiae juste a quocunque concessum fuerit, firma tibi tuisque successoribus, et illibata manere, praesentis decreti pagina decernimus, et sancimus ut ex iis omnibus ecclesiis decimas, et consuetudines ecclesiasticas perpetuo habeatis, jura pontificalia.

Statuimus ut nulli omnino hominum liceat praedictam Ecclesiam temere perturbare, vel temerariis vexationibus fatigare, sed omnia, sicut superius designata [Col. 0371D] sunt, immota perpetuo conserventur et integra. Tu autem, frater in Christo charissime, commissum tibi officium debita sollicitudine attende; cura in conspectu Dei esse quod diceris, luceat lux tua, ut non credentes tuis bonis exemplis et assiduis exhortationibus ad Dominum convertantur, et credentes Deum Patrem, qui in coelis est, glorificent. Si quis vero sacerdotum, regum, principum, ducum, comitum, judicum, aut quorumlibet saecularium, hanc nostrae confirmationis paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, et a sacratissimo corpore et sanguine Dei et [Col. 0372A] Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem aeternae pacis praemium inveniant. Amen, amen, amen.

Datum Anagniae per manus Joannis sanctae Romanae Ecclesiae diaconi cardinalis, Kal. Decembris indict. I, anno Dominicae Incarn. 1093, pontificatus autem domini PP. Urbani secundi anno VI.



XCIV. Urbanus II congregationi monasterii Vindocinensis scribit relatum sibi esse episcopum Carnotensem (Ivonem) a Gaufrido, eorum abbate, »in consecratione professionem extorsisse.« Hanc professionem rescindit, ac, »ne abbas monasterii eorum deinceps episcopo professionem faciat« praecipit. (Anno 1093.)
[Opp. Godefridi Vindocin., edit. Sirmond., in-12, p. 87.]
[Col. 0372B]

URBANUS episcopus, servus servorum Dei, venerabili congregationi Vindocinensis monasterii salutem et apostilicam benedictionem.

Relatum nobis est quod Carnotensis episcopus a charissimo filio nostro Gaufrido vestro abbate in consecratione quam accepit ab eo professionem extorserit. Quam quia contra Romanae Ecclesiae auctoritatem factam agnovimus, abbati quidem nos misericorditer hujusmodi noxam indulsisse noveritis. Professionem vero ipsam ita annullamus, ut nullas [Col. 0372C] penitus vires obtineat. Insuper etiam, ne abbas monasterii vestri deinceps episcopo professionem faciat, et nostrae auctoritatis privilegio firmatum est, et praesentibus litteris prohibemus. Si quis autem in posterum contra haec venire tentaverit, a sanctae ecclesiae liminibus arceatur, et maneat excommunicatus, donec resipiscat, et Romanae Ecclesiae satisfaciat.

Datum Romae VIII Kal. Decembris.



XCV. Urbani II epistola ad Rainaldum archiepiscopum Remensem.---Monet ne Cameracensibus Ecclesiam Atrebatensem ad se vindicantibus aurem praebeat. (Anno 1093.)
[MANSI, Concil. XX, 672.]

[Col. 0372D] URBANUS episcopus, servus servorum Dei, dilecto fratri et coepiscopo RAINALDO Remensi, salutem et apostolicam benedictionem.

Decuerat fraternitatis tuae prudentiam ad reparandam dignitatem commissae tibi Ecclesiae diligentius insudare. Miramur ergo quod nunc quoque Cameracensium injustis clamoribus aures inclines, ut eis Atrebatensis subjiciatur Ecclesia, cum constet eos ipsum quoque Ecclesiae suae clericum quem secundum litterarum vestrarum tenorem sibi unanimiter elegerunt, non nisi per manum excommunicati et haeretici velle suscipere. Propter quod solum debitae etiam dignitatis merentur detrimenta perferre. Illud autem nullomodo verearis, ut sub hac occasione [Col. 0373A] suum in Cameracensi Ecclesia jus metropolis Remensis amittat. Quisquis enim illic nisi per Remensem archiepiscopum praesumpserit ordinari, una cum ordinatore suo districtionis apostolicae gladio ferietur. Quamobrem tuam sollicitudinem expedit vigilanter insistere ut utraque Ecclesia cardinali non destituatur episcopo, nisi forte Cameracenses privilegium Romanae auctoritatis ostenderint, quod eis Atrebatensem subdat Ecclesiam. Unde, frater, virtus tua eos praemonere procuret, quatenus in proxima Quadragesima cum Atrebatenses pro electi sui confirmatione ad nos venerint, ipsi quoque cum Ecclesiae suae auctoritatibus nostrae se audientiae repraesentent. Porro electionem quam de communi filio Manasse eos generaliter fecisse significasti, [Col. 0373B] collaudamus et confirmamus, nisi quaelibet talia obvient quae sanctis debeant canonibus coerceri. Quod ut ad effectum veniat, Cameracenses ipsos a sacramento illo temerario parati sumus absolvere, si tamen et ipsi electum suum recipere, et de temeritate illa parati fuerint secundum tuum consilium poenitentiam exhibere. Alioqui datam in eos fraternitati tuae interdictionis sententiam confirmamus.



XCVI. Urbanus papa super Arragonum regem, qui neptem suam cuidam militi se daturum sub fidei promissione firmaverat, canonicum profert capitulum. (Intra an. 1088-94.)
[MANSI, Concil. XX, 713.]

De neptis tuae conjugio, quam te cuidam daturum [Col. 0373C] necessitatis instante articulo sub fidei pollicitatione firmasti, hoc aequitate dictante decernimus, ut si illa virum, ut dicitur, omnino renuit, et in eadem voluntatis auctoritate persistit, ut viro illo prorsus se deneget nupturam, nequaquam eam invitam et renitentem ejusdem viri cogas conjugio sociari; quorum enim unum corpus est, debet esse et animus, ne forte cum viro alii invita fuerit copulata contra Domini apostolique praeceptum, aut reatum dissidii, aut crimen fornicationis incurrat. Cujus videlicet peccati malum in eum redundare constet, qui eam conjunxit invitam.



XCVII. Urbani II epistola ad abbatem S. Joannis de Pinna.---Praecipit ne decimas quasdam canonicis ecclesiae S. Saturnini Tolosanae auferat. (Intra an. 1088-94.)
[BALUZ., Miscell., edit. Luc., II, 180.]
[Col. 0373D]

URBANUS episcopus, servus servorum Dei, abbati Sancti Joannis de Pinna, salutem et apostolicam benedictionem.

Clamor canonicorum Sancti Saturnini de injuria quam a te patiuntur jam ad nos rediit, non longitudine itineris, non asperitate remansit laboris. Pampilonensis episcopus, vitae venerabilis vir ac religiosus, dedit eis in episcopatu suo quamdam ecclesiam, cui tu aufers maximam partem decimarum contra jus et contra voluntatem praedicti episcopi et contra voluntatem et diffinitionem, ut aiunt, abbatis [Col. 0374A] Favel Poncii. Asserit enim Hugo de Conchis, noster clericus in Romana Ecclesia satis dilectus, quod abbas praenominatus, causa utriusque audita, pacem inter te et Hugonem composuit, et quod partem illam decimarum unde lis erat inter vos canonici Beati Saturnini haberent judicavit ac laudavit. Hanc pacem retinendo decimas eorum rupisti. Litteris abbatis tui monentibus ut emendares non obedisti. Quapropter monemus te et per obedientiam praecipimus ut praedictas decimas canonicis Beati Saturnini deinceps non auferas, et eis judicio Pampilonensis episcopi de illis quas retinuisti satisfacias. Quod si infra triginta dies postquam litteras has videris, non emendaveris, confratrem nostrum Pampilonensem episcopum monemus ut vice nostra ita [Col. 0374B] te et monachos tuos constringat ne vinculum anathematis quod in privilegiis Beati Saturnini firmatum est, vos incurrere permittat, atque ne amplius querimonia ad aures nostras redeat. Regem Sancium charissimum amicum nostrum ex nostra parte saluta, et comitissam sororem ejus.



XCVIII. Urbani papae epistola ad Villelmum archiepiscopum Rothomagensem et canonicos S. Mellonis de Ponte Isarae et habitatores ejusdem castri.---Praecipit »ne prohibeant monachos Beccenses pulsare signa sua ad horas secundum ordinem suum.« (Anno. 1094.)
[MANSI, Concil. XX, 701.]

URBANUS episcopus, servus servorum Dei, WILLELMO [Col. 0374C] dilecto fratri Rothomagensi archiepiscopo et canonicis Sancti Mellonis de Ponte Isarae et habitatoribus ejusdem castri salutem et apostolicam benedictionem.

Significatum nobis est quia prohibetis monachos Beccenses qui sunt in ecclesia Sancti Petri de Ponte Isarae pulsare signa sua ad horas secundum ordinem suum. Quod, nisi vobis parceremus, quam religiosum et inhumanum sit, et de qua radice procedat, detegeremus. Paterna igitur monitione et praesenti auctoritate praecipimus ne ulterius hanc prohibitionem faciatis aut fieri permittatis, sed illos secundum ordinem monachicum et signa pulsare et per omnia ordinem suum servare absque omni impedimento concedatis.

[Col. 0374D] Data trans Tiberim III Kal. Augusti.



XCIX. Bulla Urbani II papae, qua donationem a Mathilda comitissa factam monasterio S. Blasii confirmat. (Anno 1094.)
[GERBERT, Cod. diplom. Silvae Nigrae, t. III, p. 33, ex archiv. S. Blasii.]

URBANUS episcopus, servus servorum Dei, universis per Sueviam fidelibus, salutem et apostolicam benedictionem.

Sicut irrationabilia poscentibus negari debet assensus, sic justa petentium votis benigna debemus assensione concurrere. Idcirco charissimae filiae [Col. 0375A] nostrae Mathildae [(19) 1Kb] comitissae devotioni duximus annuendum. In pago namque Spirensi juris sui praedium, quod Titensheim [(20) 1Kb] dicitur, pro salute suae animae in B. Blasii monasterium, quod in Suevia situm est, et nonnulla alia obtulit, quae nostra postulat auctoritate firmari. Nos igitur praesentis decreti auctoritate sancimus ut tam praefatum praedium quam caetera omnia, quae comitissa eadem Beato Blasio obtulit, integra semper et illibata permaneant servorum Dei, pro quorum sustentatione ac gubernatione concessa sunt, usibus omnimodis profutura. Nulli omnino hominum liceat praefato monasterio illa subtrahere vel minuere, vel quasi piis de causis suis usibus applicare. Si quis vero, quod absit, huic nostro decreto in perpetuum mansuro [Col. 0375B] contraire tentaverit, anathemate feriatur, et honoris atque officii sui periculum patiatur, nisi praesumptionem suam digna satisfactione correxerit. Observantibus autem haec pax a Domino et misericordia perenniter conservetur. Amen.

Data Romae VIII Idus Februarii, indictione III, per manum Joannis sanctae Romanae Ecclesiae diaconi cardinalis, anno Dominicae Incarnationis 1093, pontificatus vero domni Urbani II papae anno sexto.



C. Urbani II epistola ad Saxones catholicos.---Nuntiat se Halberstadensem electum consecrasse, neglecto Moguntino metropolitano ob schisma. (Anno 1094).
[MANSI, Concil. XX, 710].

[Col. 0375C] URBANUS episcopus, servus servorum Dei, dilectis fratribus N. Magdeburgensi archiepiscopo et N. Virdunensi episcopo, et caeteris episcopis et abbatibus Saxoniae in catholica fide persistentibus salutem et apostolicam benedictionem.

Qualiter in Halberstadensi ecclesia venerabilis frater noster H. [HERVAUDUS] cui nos Stephani nomen imposuimus, jam dudum electus fuerit, quemadmodum dolis, et blanditiis, minis ac terroribus ab eadem Ecclesia sit exturbatus, prudentiam vestram latere non credimus. Respexit tamen populum suum miserationis supremae dignatio cum eumdem electum ad sanctorum apostolorum limina et ad nostram praesentiam adduxit, et quia in metropolitana Moguntinae Ecclesiae sede pro tanta [Col. 0375D] schismaticorum tempestate ordinari non poterat, eum in ipsa catholicorum omnium matris Romanae Ecclesiae sede consecrari concessit. Cum vero venisset ad nos, quibus licet indignis, apostolorum principis vice ac loco cunctarum per orbem Ecclesiarum cura ac dispositio cernitur imminere, ipsius electionem justam atque canonicam cognoscentes, praesentisque temporis necessitatem considerantes, [Col. 0376A] communicato confratrum nostrorum episcoporum et cardinalium ac nobilium Romanorum consilio, eum annuente Domino consecravimus. Oportuit siquidem nos pro commissi nobis servitute officii tam diutinam ejusdem ecclesiae desolationem attendere et tot animarum saluti largiente Domino providere. Hunc itaque nostri laboris socium eum litterarum praesentium commendatione remittimus, obsecrantes pro Christo, atque praecipientes ut ad evellendas Dominici agri sentes communi consilio et auxilio insudemus. Nulla vos dissimulatio retrahat, nulla segnities impediat, quin ipsum ad recuperandam ecclesiae suae sedem viriliter adjuvetis, et ei resistentes tam clericos quam laicos potentia vestra coercere curetis. Illum nimirum qui se in Halberstadensem [Col. 0376B] Ecclesiam post canonicam hujus electionem praesumptuose et irreverenter ingessit, nos eum pro personae inutilitate, tum Ecclesiae ipsius necessitate ab usurpatione indebita per praesentis decreti paginam sequestramus, et omnes qui ei sacramento astricti sunt quantum ad episcopatus honorem a vinculo ipsius fidelitatis absolvimus. In illis sane partibus, catholici non habentur parochiis episcopi, unde si quid ex abundantiori apostolicae gratiae et nostrae auctoritatis plenitudine disposuerit, ratum habetote, ipsum et divinorum et saecularium negotiorum consiliis socium adhibete. Ita contra eum vos in omnibus agite, ut et nos pro eo vobis gratias debeamus, et catholicae veritatis lumen contra unumquemque resplendeat. Fraternitatem vestram [Col. 0376C] superna dignatio per tempora multa servet incolumem.

Data Romae VIII Idus Februarii.



CI. * Urbanus II omnibus per Saxoniam Ecclesiae catholicae filiis significat He[rrandum] episcopum Halberstadensem consecratum a se esse. Cui ut obediant praecipit. Omnes ab invasoris fidelitate solvit. (Ad consecrationem Herrandi referenda haec verba sunt: »Actum Romae in ecclesia S. Mariae quae dicitur Nova, IV Kal. Febr. [Dominico die 29 Jan.], anno Dom. Inc. 1093, pont. an VI).« (Anno 1094).
[WEDEKIND, Noten zu einigen Geschichtschreibern des deutschen Mittelalters.---Hamburg 1823, in-8o, III, 293, teste Jaffé Regesta pontif. Rom., p. 459].




CII. Urbani II epistola ad clerum et populum Halberstadensem.---Laudat quod episcopo in schisma delapso alium loco ejus elegerint, quam electionem approbat [(21) 1Kb] . (Anno 1094).
[MANSI, Concil. XX, 708].
[Col. 0376D]

URBANUS episcopus, servus servorum Dei, dilectis [Col. 0377A] filiis, clero ac populo Halberstadensi, salutem et apostolicam benedictionem.

Non exigua salutis vestrae jactura perpenditur quod tandiu Ecclesia vestra pastoris est solatio destituta. Venerabilis siquidem frater noster, quem communi consensu secundum sanctorum canonum scita in pontificem vobis elegeratis, schismaticorum vi cogente, partim dolis et blanditiis, partim terroribus et minis, a vestra est Ecclesia contra sanctiones canonicas et consuetudines ecclesiasticas conturbatus. Neque vero licuit susceptam semel juste et canonice pro apostolicae sedis licentia vel permissione deserere. Respexit tamen vos supernae miserationis dignatio, cum eum ad sanctorum apostolorum limina, et ad praesentiam nostram venire [Col. 0377B] concessit. Nos igitur, quibus, licet indignis, pro apostolorum principis vice ac loco cunctarum per orbem terrarum cura ac dispositio cernitur imminere, ipsius electionem justam atque canonicam cognoscentes praesentisque temporis necessitatem, quod a Moguntina sede accipere consecrationem in tanta schismaticorum tempestate non posset, considerantes, eum in prima primorum apostolorum principis sede, annuente Domino consecravimus, consecratum ad vos cum praesentium litterarum commendatione remittimus. Vos itaque antiquae fidei et obedientiae memores tanto eum devotius illic usque suscipite, quanto amplius vos vestrae salutis et fidei vestrae apostolicae Ecclesiae debitores esse cognoscitis. Sanctae siquidem memoriae, noster [Col. 0377C] in sede apostolica praedecessor Gregorius II primum vestrae gentis archiepiscopum beatum Bonifacium pallio donans, et vicis suae auctoritatis corroborans vestrae ecclesias instruxit religionis. Et nos igitur diuturnam vestrae Ecclesiae desolationem pro nostri officii debito perpendentes, hunc ad vos salutis vestrae dirigimus instructorem. Quem vos eo reverentius suscipere et obedientius convenit exaudire, quo eum ab ipso fidei et salutis vestrae fonte conspicitis destinatum. Omnis autem qui eum ut pastorem suum debito honore atque affectione tractaverit, nos omnipotentis Dei et apostolorum ejus donamus benedictione; qui vero huic constitutioni nostrae obviam ire tentaverit, clericos quidem a clericatus officio removemus; laicis autem [Col. 0377D] gratiae apostolicae consortium interdicimus. Illum nimirum, qui se in vestram Ecclesiam post hujus catholici pastoris electionem praesumptuose, ac irreverenter ingessit, nos cum pro personae inutilitate, tum pro vestrae Ecclesiae necessitate ab usurpatione indebita per praesentis decreti paginam omnibus modis sequestramus, et omnes qui ei sacramento adstricti sunt, quatenus ad episcopatus honorem ab ejus fidelitate absolvimus. Hunc ergo, dilectissimi in Christo filii, tanquam angelum Domini et catholicae fidei legatum excipite, huic tam in divinorum quam in saecularium negotiorum consiliis [Col. 0378A] obedite. Sane quae catholicorum in vestris partibus episcoporum magna est raritas, si, quid et in alienis parochiis disposuerit, ex abundantiori apostolicae gratiae, et nostrae auctoritatis disposuerit plenitudine, ratum inconvulsumque permaneat. Omnipotens Dominus apostolorum suorum meritis vos a peccatis absolvat, et aeternae vitae consortes efficiat.



CIII. Urbani II epistola ad Fulconem episcopum Belvacensem.--- Multa et gravia recenset capitula quibus accusabatur. Praecipit ut purgandi sui causa aut ad [Rainaldum] archiepiscopum Remensem aut ad sese accedat. (Anno 1094.)
[Dom BOUQUET, Recueil, XIV, 706.]
[Col. 0378B]

URBANUS episcopus, servus servorum Dei, dilecto fratri FULCONI, Belvacensi episcopo, salutem.

Multa et gravia adversus fraternitatem tuam ad nos pervenere capitula, unde satis mirari non sufficimus et graviter condolemus. Nos enim cum pro tua egregia indole, tum pro monastici ordinis disciplina, non minimam de te confidentiam gessimus, quod eruditionis praeteritae regula simplicitatem tuam a saecularium negotiorum pravitatibus cohibet. Nunc autem, contra opinionem nostram, nonnulla audivimus sacerdotalis ordinis puritati valde contraria. Diceris enim (quod absit!) homicidiis et hominum proditionibus commisceri. Commissae namque Ecclesiae tuae clerici conqueruntur, quod Hubertum, [Col. 0378C] Silvanectensis episcopi [(22) 1Kb] fratrem, infra treugam Domini pro exspoliatione pecuniae in vincula conjeceris, et ipsius bona, effractis domibus, diripueris, tandem regiae tradideris captioni. Quamobrem Belvacensis Ecclesia jam diu destituta officiis ingemiscit quod nequam excommunicationibus variis te immisceri clamitant; quod anathema a regni vestri episcopis pro communi pace sancitum parvipendis, et a Parisiensi Ecclesia excommunicatum in communionem recipis, atque ipsius apostolicae memoriae praedecessoris nostri Gregorii de Odoni castellani rebus, praesente praedecessore tuo Guidone, confirmatum temerarius infregisti. Multas enim de eadem castellania per te sibi illatas injurias idem Odo conqueritur. Tuo enim instinctu, sui servi ac servientes [Col. 0378D] eum ante domum propriam sunt aggressi; et cum homicidium et proditionem perfecisse non possent, apud te facinoris sui tutamen sunt adepti. Euntem etiam ad conjugem deducendam frater [(23) 1Kb] tuus et milites insidiis circumvenire moliti sunt; sed spe frustrata, quia alia iste via regressus est, te tutorem, te patronum tantae nequitiae habuerunt. Sexto praeterea ante nativitatem Dominicam die, domus ejus fores obsideri fecisti; et quia ibi tunc capi interficique non potuit, urbis etiam portas, ne egredi posset, observari usque in diei alterius meridiem praecepisti, portarum claves, quas ipse ex more [Col. 0379A] tenuerat, ademisti; Ancelbertum ejus famulum, et Isabellam famuli conjugem, ipsius ancillam, ac Helinandum Isabellae fratrem, qui eum tibi prodere conati sunt, cum haeredibus suis violenter ab eo liberos et immunes fieri compulisti; capellanum ipsius, qui proditionem ejus meditatus fuerat, tuis subsidiis foves, tuo munimine quasi insontem protegis. Nunc igitur praesentium tibi litterarum auctoritate praecipimus, ut, visis his litteris, infra quindecim dies suos ei servos in propriam restituas potestatem. Nullum enim invitis dominis liberum fieri et regalibus et canonicis provisum est institutis. Quod si pro eisdem servis abbas S. Petri de Dimegio (f. Jumiége), cui eos captiose subdidisti, adversus hunc agere voluerit, coram Remensi archiepiscopo agant, [Col. 0379B] ut cum ante hic amissa possessione maneat investitus; vinum et quod ejus domo diripuisti, et caetera quae injuste sibi ablata probaverit, vel ipsa, vel quod tantumdem valeat, infra praescriptum terminum restituenda censemus, et Ecclesiae ostium reserandum, quod ejus odio seris et lapidibus obstruxisti. Capellani vero supradicti causa coram archiepiscopo Remensi convenienti tempore pertractetur: de quo interim te sollicitum esse convenit, ne judicium subterfugiens alio secedat, et quibus liber est eis inimicus adhaereat. Post rerum autem suarum restitutionem, infra dies quindecim confratri nostro Remensi archiepiscopo te omnino praesentare curato, et de clericorum querelis et hujus injuriis juxta ejus judicium satisfacturus, nisi forte eum tanta infirmitas [Col. 0379C] impediverit ut hujusmodi negotium diffinire non possit. Quod si forte contigerit, nos te infra trium mensium spatium ad nostram audientiam invitamus. Caeterum si utrumque neglexeris, et hujusmodi flagitiis tuam cognoscis conscientiam coinquinatam, a sacerdotali te convenit officio abstinere. Porro illud te expedit sollicite meminisse quod in manus nostras, cum te in episcopalis officii plenitudinem restituimus, promisisti, quod videlicet quandoque tibi a nobis praeceptum fuerit, ab episcopali sis officio cessaturus. Ita ergo praeterita corrige, et futura praecave, ne quod sponte pollicitus es, invitus quoque (quod absit!) implere cogaris.

Datum VI Kal. Martii.



CIV. Urbani II papae epistola ad clerum populumque Bellovacensem.---Castellaniam Odoni militi a sese assertam nuntiat. (Anno 1094.)
[BOUQUET, Recueil, tom. II, p. 707.]
[Col. 0379D]

URBANUS episcopus, servus servorum Dei, dilectis filiis clero et populo Belvacensi, salutem et apostolicam benedictionem.

Ex apostolicae memoriae Gregorii praedecessoris nostri litteris novimus discordiam quamdam et litem de castellania inter Guidonem, vestrae civitatis episcopum, et Odonem castellanum fuisse promotam, quae videlicet lis in conspectu ejusdem apostolici consummata est. Guido enim episcopus in manu [Col. 0380A] ejusdem militis, quae in querimoniam venerant universa restituit: quod ipsum domnus apostolicus sua auctoritate firmavit, constituens ut, si quis eam inturbaret definitionem, et Odonis Castellani res pervim obtineret, et ipse et ipsius fautores excommunicati habeantur, et dum in urbe vel in castro fuerint, divinum illic non celebretur officium, donec ad satisfactionem redeant. Et nos quoque sub eadem excommunicatione eamdem castellaniam praedicto militi et ejus haeredibus confirmamus, nisi forte quid commiserit propter quod castellaniam amittere in Remensis episcopi vel Romani pontificis praesentia judicetur.

Datum Romae, etc.



CV. * Urbanus II monasterii Vindocinensis jura et possessiones confirmat. (Anno 1094.)
[RUINART in Vita Urbani.---MAB. et RUINART Ouvr. posth., III, 151.]
[Col. 0380B]




CVI. Urbani II epistola ad Lambertum Atrebatensem episcopum, sive privilegium Atrebatensis Ecclesiae. (Anno 1094.)
[MANSI, Concil., XX, 668.]

URBANUS episcopus, servus servorum Dei, dilecto in Christo fratri LAMBERTO Atrebatensi episcopo nostris manibus consecrato, ejusque successoribus canonice substituendis in perpetuum.

Liquet sanctorum canonum institutis integram [Col. 0380C] esse provinciam, et metropolitanum proprium debere sortiri, quae duodecim constat episcopatibus. Secundam igitur Belgicam constat integritatem provinciae obtinere, quae duodecim quondam scitur episcopos habuisse, et Remensem Ecclesiam jure metropolitanam haberi, quae tot soleat suffraganeis eminere. Caeterum peccatis exigentibus accolarum, cum irruentibus barbaris urbes quaedam detritae sunt, duodecimus ille numerus imminutus est. Inter quas Atrebatensis nobilis quondam et populosa civitas, quae per B. Remigium episc. Vedastum obtinuit, post nonnullorum antistitum obitum episcopalis cathedrae perdidit dignitatem, et per nonnulla tempora Cameracensi episcopo subdita obedivit. Porro nostris temporibus supernae miserationis respectu praedicta [Col. 0380D] civitas in ejusmodi statum reducta est, ut et populi frequentia et divitiarum abundantia Cameracensem superet civitatem. Dignum igitur Spiritui sancto et auctoritati apostolicae visum est ut Atrebatensi Ecclesiae cardinalis restitueretur antistes. Sanctum enim Sardicense concilium statuit non passim episcopum ordinari, nisi aut in civitatibus quae episcopos habuerunt, aut quae tam populosae sunt ut habere mereantur episcopum. In secundo quoque concilio Africano decernitur, ut illa dioecesis quae aliquando habuit episcopum, habeat proprium. Et si accedente tempore, crescente fide Dei populus multiplicatus desideraverit habere proprium rectorem, ejus videlicet voluntate in cujus potestate est dioecesis [Col. 0381A] constituta, habeat proprium episcopum. B. quoque Gregorius in Sardinia apud Phausianam oppidum secundum pristinum modum reordinari praecepit antistitem, et nos ergo Atrebatensis Ecclesiae restitutioni, et Remensis metropolis redintegrationi pro nostri officii debito imminentes, te frater charissime Lamberte cleri plebisque consensu electum unanimi, B. Vedasto et sanctis qui in urbe ipsa quondam praesedere pontificibus constituimus successorem. Per praesentis itaque privilegii paginam legitimum perpetuum statuimus, ut Atrebatensis Ecclesia deinceps cardinalem semper episcopum sortiatur. Quidquid autem praedictae Ecclesiae B. Remigius contulit, quidquid antiquis temporibus dum episcopali dignitate polleret eam possidere constiterit, [Col. 0381B] salvis legalibus institutis et Romanae ecclesiae privilegiis, ratum tibi ac tuis successoribus sancimus permanere. In quibus nominatim archidiaconias duas, quarum una Atrebatensis, altera dicitur Obstrevadensis, praefatae Ecclesiae confirmamus, et illos omnino limites inter Atrebatensem et Cameracensem Ecclesias fore praecipimus, quos antiquitus fuisse vel scriptorum monimentis vel territoriorum diremptione, vel certis aliquibus indiciis poterit comprobari, ut annuente Deo Ecclesiarum pax nulla occasione turbetur, et quae pro fidelium salute statuta sunt, perenni tempore inconvulsa stabilitate persistant. Sane si quis in crastinum archiepiscopus, episcopus, imperator aut rex, princeps aut dux, comes aut vicecomes, judex aut persona quaelibet [Col. 0381C] magna vel parva hujus nostri privilegii paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis eidem ista loco servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeterna pacis inveniant.

Benedictus Deus et Pater S. S. [Col. 0381D] Petrus Paulus Urbanus. PP. II. Domini nostri Jesu Christi.

Scriptum per manum Bonihominis scriniarii sacri palatii. Datum Romae per manum Joannis, S. R. E. diaconi cardinalis, X Kalend. Aprilis, indictione II, anno Dominicae Incarnationis 1093 [(24) 1Kb] , pontificatus autem domini Urbani II papae septimo.

Recitatum est autem hoc privilegium in Claromontensi concilio ex praecepto domni Urbani II, cui ipse praesedit, et cum eo cardinales Romani, archiepiscopi XIII, episcopi GCXXV, abbates vero XC et eo amplius; exceptis honestis et religiosis diversarum regionum et provinciarum clericis et laicis. Et intente et sub magno silentio ab omni concessu concilii auditu [Col. 0382A] collaudatum et confirmatum est IV Kalendas Decembris indictione IV, anno dominicae Incarnationis MXCV, pontificatus autem domni Urbani papae II.



CVII. Urbani II epistola ad Alardum Atrebatensem, Bernardum Obstrevandensem archidiaconum, etc.---Hortatur ut Lamberto episcopo Atrebatensi deinceps obediant. (Anno. 1094.)
[MANSI Concil. XX, 674.]

URBANUS episcopus, servus servorum Dei, dilectis filiis ALARDO Atrebatensi, BERNARDO Obstrevandensi, archidiaconis, et omnibus praepositis atque decanis cum omnibus clericis qui in praedictis archidiaconiis sunt, salutem et apostolicam benedictionem.

Apostolicae sedis non compellit auctoritas universis [Col. 0382B] per orbem terrarum Ecclesiis providere, et sua jura poscentibus paterna compassione succurrere. Quia igitur Atrebatensis Ecclesia multis jam temporibus propria carens dignitate Cameracensis Ecclesiae jugum pertulit, dignum profecto duximus ut propitiante Domino amissa ei dignitas ex apostolicae sedis dignitate restitueretur. Neque enim subjectionem Atrebatensis Ecclesiae aliquod Romanae auctoritatis chirographum Cameracensibus vindicat, et Atrebatensis urbis populositas longe illam cui hactenus subdita fuerat antecedit. Et canonum itaque decretis, et praedecessorum nostrorum exemplis freti, nunc tandem annuente Domino Atrebatensium votis justis et petitionibus importunis effectum dedimus, et venerabilem virum Lambertum, quem [Col. 0382C] communi assensu electum ad nos cum communi decreto deduxerant, in episcopum consecravimus. Et quaeque ad Atrebatensem parochiam antiquitus pertinuisse noscuntur, ipsi et ipsius successoribus perpetuo regenda, et episcopali jure possidenda privilegii auctoritate firmamus. Nominatim archidiaconias duas, quarum una Atrebatensis, altera dicitur Obstrevandensis. Vestram ergo dilectionem litteris praesentibus admonemus atque praecipimus ut ei deinceps tanquam cardinali episcopo, tanquam B. Petri manibus consecrato subesse et obedire curetis. Unde et vos et clericos universos qui in praedictis archidiaconiis sunt, a professione Ecclesiae Cameracensis absolvimus. Si qui vero inter vos hujus nostrae constitutionis tenore perspecto praedicto [Col. 0382D] confratri nostro Atrebatensi episcopo obedire contempserint, quamcunque in eos sententiam ipse episcopali moderatione dictaverit, auctoritatis nostrae pondere firma permaneat.

Data Romae IX Kal. Aprilis.



CVIII. Urbani II epistola ad Aloldum S. Vedasti, Richardum Marcianensem, Albertum Hasnoniensem, Hamericum Aquicinctensem, abbates, et S. Ragenfredis et Strumensem abbatissas.---Illos parere Lamberto episcopo Atrebatensi jubet. (Anno 1094.)
[BALUZ., Miscell. edit. Luc. II, 133.]

URBANUS episcopus, servus servorum Dei, dilectis [Col. 0383A] filiis ALOLDO Sancti Vedasti, Richardo Marcianensi, Alberto Hasnonensi, Hamerico Aquicinensi abbatibus; item abbatissae Sanctae Ragenfredis, et abbatissae Strumensi, salutem et apostolicam benedictionem.

Apostolicae sedis, etc., ut supra usque dignum duximus ut ejusdem Ecclesiae filiis amissam repetentibus dignitatem, nostrae benignitatis inclinaremus assensum. Neque enim, etc., ut supra usque episcopali jure possidenda firmavimus, nominatim, etc., ut supra usque dictaverit firma permaneat. Datum, ut supra.



CIX. Urbani II epistola ad Rainaldum archiepiscopum Remensem et ejus suffraganeos.---Lambertum episcopum Atrebatensem illis commendat. (Anno 1094.)
[MANSI Concil. XX, 673]
[Col. 0383B]

URBANUS episcopus, servus servorum Dei, dilectis fratribus et coepiscopis RAYNALDO Remensi et suffraganeis ejus, salutem et apostolicam benedictionem.

Cum Atrebatenses clerici electum suum cum decreto communi praesentiae nostrae exhibuissent, nos eos apud nos integro mensis spatio retinuimus, Cameracensium praestolantes adventum, si forte aliquod munimentum afferrent per quod Cameracensi Ecclesiae Atrebatensis videretur esse subjecta. Ipsi autem sicut in praeteritis terminis, ita et tunc non venerunt, nec causas cur non venerant direxerunt. [Col. 0383C] Nos igitur justam omnino causam Atrebatensium perpendentes, et labores pro Ecclesiae suae restitutione jam diutinos apostolica mansuetudine respicientes, sanctorum canonum decretis et apostolicae sedis auctoritate muniti, religiosum ac sapientem virum Lambertum, quem ad nos deduxerant, B. Vedasto et sanctis aliis pontificibus qui in Atrebatensi Ecclesia quondam praesederunt, tandem largiente Domino instituimus successorem. Salva in omnibus Remensis metropolis reverentia, quam videlicet multis retro temporibus imminutam, nunc tandem per humilitatem nostram omnipotens Deus in parte hac redintegrare dignatus est. Eum itaque ad vos cum litteris praesentibus remittentes charitati vestrae attentius commendamus, rogantes ac praecipientes ut ei ad [Col. 0383D] redintegrandum commissae sibi Ecclesiae statum tanquam confratri et coepiscopo sollicite assistatis. Nos siquidem auctore Deo legitimum sempiternum statuimus, ut Atrebatensis Ecclesia cardinali deinceps potiatur episcopo. Quod annuente Deo et religionis augmento et animarum saluti, et temporali ipsius Ecclesiae revelationi plurimum credimus profuturum. Nunc tuae sollicitudinis interest, charissime frater Rainolde, qui tam Atrebatensi Ecclesiae quam Cameracensi metropolitani auctoritate praesidere cognosceris, eos omnes qui secundum privilegii nostri tenorem ad Atrebatensem videntur pertinere parochiam, ad episcopi Atrebatensis obedientiam tuis litteris invitare, et sententiam nostram tuis suffragiis [Col. 0384A] prosequi, ut quicunque in duabus archidiaconiis, videlicet Atrebatensi et Obstrevandensi, clerici sunt, a professione Cameracensis Ecclesiae absolvantur. Si qui vero obedire contempserint, quamcunque in eos sententiam ipse episcopali moderatione dictaveris firma permaneat.

Data Romae VIII Kalendas Aprilis.



CX. Urbani II epistola ad Guillelmum Pictaviensium comitem.---Hortatur ut ablata monasterio Vindocinensi reddat. (Anno 1094.)
[Opp. Godefridi Vindocin. ed. Sirmond., in-12, not., p. 91.]

URBANUS episcopus, servus servorum Dei, dilecto [Col. 0384B] filio GUILLELMO Pictaviensium comiti, salutem et apostolicam benedictionem.

Saepe tuam indolem commonuimus ut egregii principis patris tui devotionem atque prudentiam imiteris. Ipse principatus sui ecclesias devotissime coluit, plures rebus suis ditavit, novas etiam a fundamentis exstruxit. De te vero miramur: qui cum aliis bonis studiis quantum ad militem polleas, in hoc a patris tui probitate degenerare perhiberis, quod ecclesiarum jura perturbes, et quas ille fundavit exspolies. Pervenit ad nos quod monasterio Vindocinensi ecclesiam Beati Georgii, in Oleronis insula sitam, cum quadam optima terra abstuleris. Te itaque, charissime fili, praesentibus litteris admonemus ut sicut sanctorum apostolorum et nostram [Col. 0384C] gratiam diligis, ecclesiam illam et caetera quae Vindocinensibus monachis abstulisti, in eorum potestatem omnino restituas. Res enim eorum parentum tuorum eleemosynae sunt et apostolicae sedis alodium. Quod si infra dies triginta visis his litteris quod mandamus adimplere contempseris, et indignationem nostram incurristi, et apostolicae sedis anathemate te percussum indubitanter agnoscas. Monasterium Vindocinense et res ad ipsum pertinentes ita apostolica auctoritate corroboratae noscuntur, ut si quid inde ablatum vel distractum a quoquam fuerit, a praedecessoribus nostris excommunicatum non dubites; et quem beati illi viri excommunicaverunt non possumus solvere, nec debemus: sed quod fecerunt, nos eadem auctoritate firmamus.

[Col. 0384D] Datum Romae II Kalendas Aprilis.



CXI. Urbanus II »Amato, legato apostolicae sedis, aliisque duobus episcopis injungit ut Guillelmum (comitem Pictaviensem) pro excommunicato habeant, nisi intra tempus a se praefinitum bona Vindocinensibus monachis ablata restituere faciat.« (Anno 1094.)
[RUINART in Vita Urbani.---MAB. et RUIN. Ouvr. posth. III, 151.]




CXII. Urbani II epistola ad Rotbertum, Flandrensium comitem.---Illi Ecclesiam et episcopum Atrebatensem commendat. (Anno 1094.)
[MANSI, Concil. XX, 674.]
[Col. 0385A]

URBANUS episcopus, servus servorum Dei, dilecto filio ROTBERTO, Flandrensium comiti, salutem et apostolicam benedictionem.

Magna tibi exsultatione gratulandum est quod ecclesiae quae in tua ditione sunt tuis temporibus amissam recipiunt dignitatem. Ecce enim civitas Atrebatensis, quae in comitatu tuo principalis est, ex apostolicae sedis dignitate cardinalem recepit episcopum. Eum ergo et ei commissam Ecclesiam [Col. 0385B] nobilitati tuae litteris praesentibus commendamus, et in peccatorum tuorum remissionem praecipientes et eum debita obedientia venereris, tuearis, adjuves, atque ad restituenda ipsius Ecclesiae bona auxilii tui brachium modis omnibus porrigas

Data Romae II Kalend. Aprilis.



CXIII. Urbani papae II sententia de subjectione Dolensis Ecclesiae ad Turonensem. (Anno 1094.)
[MARTEN. Thesaur. Anecd. III, 879.]

URBANUS episcopus, servus servorum Dei, dilecto fratri RADULPHO, Turonensi archiepiscopo, ejusque successoribus canonice substituendis in perpetuum.

[Col. 0385C] Sanctorum canonum decernit auctoritas ut majores ecclesiarum causae apostolicae sedis judicio decidantur. Qualiter igitur Turonensis Ecclesiae contra Dolensem episcopum querela nostris sit temporibus pertractata, et praesentium volumus notitiae certum fieri, et futurorum memoriam non latere. Dolensis siquidem episcopus Rolandus anno Dominicae Incarnationis 1093 ad nostram praesentiam veniens, pallium quasi Britannorum archiepiscopus expetivit. Cujus cum preces diutius aversaremur, apostolicae memoriae Gregorii septimi litteras praeferebat, quibus ostendebatur Ivano cuidam Dolensi episcopo et ejus successoribus pallium ab eodem apostolico contributum, salva tamen querela Turonensis Ecclesiae, ut si [Col. 0385D] quando actione legitima potuisset probare Dolensem caeterosque Britanniae citerioris episcopos debere metropoli Turonicae subjici, subjicerentur quidem, Dolensis tamen usum pallii obtineret. Has litteras Gregorii papae nec minus nec amplius quam papa jusserat continere, cum frater noster Dolensis episcopus jurejurando firmasset, nos ei pallium sub eadem conditione concessimus. Veniens post haec ad nos dum Beneventi essemus tua strenuitas, charissime frater Radulfe Turonensis archiepiscope, ejusdem papae Gregorii nostro conventui litteras praesentavit, quae significabant causam hanc Romae in concilio retractatam, ubi post discussionem diutinam dispositum fuerat ut a legatis sedis apostolicae concilium in provincia convocarent, in quo [Col. 0386A] causa sollicitius agitaretur, et siquidem per alicujus catholici et legalis papae auctoritatem authenticam se tueri Dolensis nequiret episcopus; de caetero et ipse et caeteri Britannorum antistites Turonicae Ecclesiae tanquam metropoli propriae obedirent, ipsius quoque in episcopatu successores nunquam ulterius pallium obtinerent. Ostensa est etiam legatorum qui in provincia concilium egerant perpetrata definitio, qui cum Dolensis nulla causam suam authentica auctoritate potuisset defendere, Gregorius papa sententiam. . . . . scriptis et subscriptionibus omnimodis statuerunt, ut videlicet tam Dolensis quam caeteri Britannorum episcopi Turonicae semper Ecclesiae subjacerent. Cum ad haec Dolensis, qui adhuc aderat, responderet se non ad agendum [Col. 0386B] venisse, paratum tamen cum episcopis provinciae congruo tempore respondere, nos, utroque consentiente, disposuimus ut in proximi anni media Quadragesima uterque nostro se conspectui praesentarent: qui autem se tunc sine canonico impedimento subtraheret aut deficeret, causam amitteret. Statuto autem tempore, cum nos in Urbe moraremur, Dolensis neutiquam venit, tua fraternitas praesto fuit. Quaesita est in registro B. Gregorii papae VII sententia. Et ita omnino sicut audieramus inventa. Ostensa sunt etiam Nicolai et Joannis Romanorum pontificum monimenta id astruentia; Leonis quoque IX decretum eamdem causam sub anathematis additione confirmans. Auditae sunt et fratris nostri Dolensis episcopi per quemdam nuntium [Col. 0386C] excusationes: non tunc legitimae videbantur. Omnibus itaque pertractatis, inconcussa confratrum nostrorum Joannis Portuensis, Ubaldi Sabinensis, Joannis Tusculanensis, Brunonis Signiensis, Daiberti Pisani, Lamberti Atrebatensis episcoporum, et nonnullorum nostrae Ecclesiae clericorum, Romanorum quoque judicum et aliorum consularium: ex communi consilio visum est harum rerum, quae per tot apostolicos pontifices confirmatae fuerant, definitionem plenam non debere differri, nec illum lucrari debere absentiam, qui se arguta calliditate subtraxerit. Et nos igitur sanctorum, quos praediximus, praedecessorum nostrorum statuta firmantes, praesenti decreto sancimus ut, sicut ab ipsis decretum est, tam Dolensis quam caeteri deinceps Britannorum [Col. 0386D] episcopi Turonensem Ecclesiam suam esse metropolim recognoscant, et debitam ei reverentiam semper exhibeant: nec ullo ulterius tempore post Rolandi obitum ad pallii usum Dolensis aspiret episcopus. Tuam itaque sollicitudinem, frater in Christo charissime, adhortamur, ut tantae dignitatis gratia dignam se semper studeat exhibere. Quanto altius praeeminet, tanto altius bonorum operum luce praefulgeat. Pacem cum omnibus sequatur et sanctimoniam: in prosperis humilis, et in adversis, si quando eveniunt, inveniatur cum justitia erecta amica bonis, perversis contraria, nullius unquam faciem contra veritatem recipiens, nullius unquam faciem pro veritate loquentem premens. Misericordiae operibus juxta virtutem substantiae insistens, et [Col. 0387A] tamen insistere supra virtutem cupiens, infirmis compatiens, bene volentibus congaudens, de alienis gaudiis tanquam de propriis exsultans, in corrigendis vitiis pie saeviens, in fovendis virtutibus auditorum animum demulcens, in ira judicium sine ira tenens, in tranquillitate severitatis justae censuram non deserens, ut officium quod forinsecus administras, interius coram divinae majestatis oculis impleas. Fraternitatem tuam superna dignatio per tempora longa conservet incolumem. Scriptum per manum Petri scriniarii sacri palatii.

S. Petrus. S. Paulus.

Urbanus papa II.


Locus monogrammatis.

BENEDICTUS DEUS ET PATER DOMINI NOSTRI JESU [Col. 0387B] CHRISTI.

Datum Romae per manum Joannis sanctae Romanae Ecclesiae diaconi cardinalis, Nonis Aprilis, indictione II, anno Dominicae Incarnationis, 1094, pontificatus vero domni Urbani II papae septimo.



CXIV. Urbani papae II epistola ad universos episcopos per Britanniam constitutos.---Confirmat sententias aliorum summorum pontificum. praecipitque eis ut Turonensi archiepiscopo tanquam metropolitano pareant. (Anno 1094.)
[MARTEN. Thes. Anecd. III, 881.]

Pro confratris nostri Dolensis episcopi et aliorum ex vobis quorumdam obedientia Turonensi Ecclesiae denegata, frequentes querelas ad sedem apostolicam [Col. 0387C] provenisse, multas ejusdem rei discussiones perpetratas esse, fraternitatem vestram ignorare non credimus: cum sciamus praedecessoris nostri Gregorii papae duplices ad vos litteras super hoc negotio destinatas, quin etiam Sanctonensi concilio plerosque vestrum interfuisse existimamus, in quo a legatis ejusdem apostolici causa eadem diligenti investigatione discussa, ubi cum Dolensis causam suam nulla potuisset authentica auctoritate defendere, secundum praefati papae sententiam omnino statutum est ut tam Dolensis quam caeteri Britannorum episcopi Turonensi semper Ecclesiae subjacerent. Qualiter autem nos anno praeterito Dolensi episcopo pallium indulserimus, nostris tunc fuistis litteris informati. Porro tam ipsi quam Turonensi archiepiscopo [Col. 0387D] terminum constituimus, quo uterque se cum suae Ecclesiae munimentis pro querelae hujus decisione nostro conspectui praesentaret. Cum Dolensis non veniret, Turonensis in tempore praesto fuit. Tunc in audientia clericorum simul et laicorum Romanae Ecclesiae retractata sunt, quae vel nostro vel Gregorii papae tempore super hoc negotio gesta recurrerunt; recitata sunt etiam Romanorum pontificum Nicolai, Joannis et Leonis scripta, quibus decretum est ut universi Britannorum episcopi Turonicae debeant metropoli subjacere. Quibus omnibus diligentius exquisitis, ex communi consilio tam confratrum nostrorum episcoporum et nonnullorum nostrae Ecclesiae clericorum Romanorum quam [Col. 0388A] judicum et aliorum consularium adjudicatum est, harum rerum quae per tot apostolicos pontifices confirmatae fuerant, definitionem plenam non debere differri. Igitur et nos eorum statuta firmantes, praesentium vobis auctoritate praecipimus ut, sicut ab ipsis decretum est, Turonensi deinceps archiepiscopo eam, quae metropolitanum decet, obedientiam exhibere curetis.

Datum Romae III Idus Aprilis



CXV. Urbani II epistola ad Rainoldum Remensem archiepiscopum.---Quod Fulconem Belvacensem episcopum coram se purgatum a crimine iterum purgari voluerit, queritur. (Anno 1094.)
[MANSI. Concil. XX, 711.]

URBANUS episcopus, servus servorum Dei, charissimis fratribus R. Remensi archiepiscopo ejusque suffraganeis salutem et apostolicam benedictionem

Fraternitati vestrae notissimum credimus quem admodum anno praeterito ad apostolorum limina Fulco Belvacensis episcopus veniens ultro in manibus nostris episcopatum ex integro refutavit. Nos autem necessitati ecclesiasticae dispensatione apostolica providentes, eidem fratri nolenti et renitenti episcopatus curam injunximus, retenta tamen pontificalis officii plenitudine; quoniam quidem patrem ejus pro ipsius electione pecuniam obtulisse rumor exstiterat. Caeterum post aliquantum temporis [Col. 0388C] et pater ejus et Odo venerabilis Belvacensis Ecclesiae canonicus ad nostram praesentiam pervenientes, tactis sacrosanctis Evangeliis ab omni eum Simoniacae pravitatis suspicione liberum reddiderunt. Ita nos Ecclesiae nostrae fratribus satisfactum justitiae judicantibus, plenitudinem illi pontificalis officii restituimus.

Cum igitur nemini unquam apostolicae sedis liceat retractare judicium, cum nemini de se confessio credi debeat; cum ad unius accusationem nemo valeat legitime condemnari, miramur qua praesumptione post datam a Petri vicario sententiam praejudicium intulistis, quo spiritu praedictum confratrem et coepiscopum nostrum ob unius accusationem [Col. 0388D] hominis addixistis, qua temeritate eidem uni semetipsum Simoniacum accusanti adversus alium adeo credideritis, ut quem de causa eadem canonico ordine discussum Ecclesia Romana absolverat, vos in ejus injuriam iterato illum judicio purgationi canonicae subjiceretis. Quia ergo adversus matrem vestram Romanam Ecclesiam brachium extendistis, magna estis animadversione dignissimi, quippe ut auctoritatem sanctorum canonum conculcantes. Te praecipue, charissime ac reverendissime frater R. Remensis archiepiscope, salva dilectionis inclytae reverentia, te super hoc ducimus arguendum, quod in conspectu tuo tantam pati potueris apostolorum principi injuriam irrogari. Nos itaque accusationem illam, et sententiam illam contra sanctorum canonum [Col. 0389A] instituta prolatam omnino irritam esse censemus, et Belvacensem episcopum religiosae et simplicis vitae virum loco suo et officio restitutum firmamus. Sane quicunque ex vobis adversus eum non judicium, sed praejudicium protulerunt, noverint se auctore Petro et judicium usque ad satisfactionem congruam subituros, et jacturam quam frater ille perpessus est, aestimatione legitima soluturos. Illum autem ita absolutum esse censemus, ut si qua in eum deinceps quaestio emerserit, solo Romanae sedis judicio terminatur. De caetero rogamus te, reverendissime frater Remensis archiepiscope, ut Belvacensem episcopum nostrae gratiae plenitudinem obtinentem in suis tam spiritualibus quam corporalibus opportunitatibus adjuvetis.

[Col. 0389B] Data Lateranis III Idus Maii.



CXVI. Urbani II epistola ad Hugonem archiepiscopum Lugdunensem. (Anno 1094.)
[D. RUINART, Vita Urbam. MAB. et RUIN. Ouvr. posth. III, 359.]

URBANUS episcopus, servus servorum Dei, dilecto fratri et episcopo HUGONI Lugdunensi, et sanctae Romanae Ecclesiae legato, salutem et apostolicam benedictionem.

Sollicitudinis nostrae vices, et agendorum consiliorum providentiam strenuitati tuae pure simpliciterque commisimus. Sed pro conservanda pace et [Col. 0389C] negotio facilius peragendo, utilius aestimavimus confratris nostri Remensis archiepiscopi [(25) 1Kb] consilium conciscere, quia in ejus manu familiarius causa regis versatur. Tua vero intererit sive cum ejus, sive sine ejus consilio, prout tibi a Domino copiam ministrari conspexeris, injunctae legationis officium exercere, et pullulantes vitiorum palmites divini verbi falce recidere. Viennensem archiepiscopum Guidonem, et Gratianopolitanum episcopum Hugonem quid rerum sit, sagacitas tua longe melius intra provinciam investigare praevalet, quam nos qui tam longis terrarum spatiis absumus. Quod igitur de eodem negotio tua fraternitas statuit, nos de tuae justitiae integritate securi nostra assertione firmamus. Si quas vero nostrae auctoritatis litteras [Col. 0389D] Viennensis objecerit, nosse nos volumus quia nos nihil ipsi aut Ecclesiae Viennensi concessimus, nisi quod juste hactenus possedisse cognoscitur, etiamsi per subreptionem forte, quod absit, aliquid videatur extortum; sua enim cuique volumus jura servari. Tu hanc eorum dissentionem quanto citius poteris, adjuvante Domino, sopire procura. In his et in aliis quae Dei sunt, in promptu habeas te Dei ministrum spiritu ferventissimo exhibere. Orantem pro nobis sanctitatem tuam gratia divina custodiat.

Data Romae XVII Kal. Junii.



CXVII. Urbani II epistola ad Hugonem Gratianopolitanum episcopum.---Illi de superioribus ad Hugonem Lugdunensem epistolis significat. (Anno 1094.)
[RUINART, Vita Urbani, ubi supra, p. 360.]
[Col. 0390A]

URBANUS episcopus, servus servorum Dei, dilecto fratri HUGONI, Gratianopolitano episcopo, salutem et apostolicam benedictionem.

Pro negotio tuo confratri nostro Lugdunensi Hugoni archiepiscopo rescripsimus quod enim ipse nostra vice statuit, nos nostra assertione corroboramus. Si quas vero nostrae auctoritatis litteras Viennensis archiepiscopus opposuerit, nihil causae tuae officere arbitreris. Nos enim nihil ipsi, aut Ecclesiae [Col. 0390B] Viennensi concessimus, nisi quod juste hactenus possedisse cognoscitur, sua enim cuique volumus jura servari. Orantem pro nobis fraternitatem tuam miseratio divina custodiat.

Data Romae XVII Kalend. Junii.



CXVIII. Urbani II privilegium pro canonicis Pistoriensibus. (Anno 1094.)
[ZACHARIA, Anecdota medii aevi, p. 224.]

URBANUS episcopus, servus servorum Dei, dilectis in Christo filiis UGONI praeposito, et caeteris Pistoriensis canonicae fratribus, eorumque successoribus in regularis vitae observantia permansuris in perpetuum.

Piae voluntatis affectus studio debet prosequente [Col. 0390C] compleri, ut ecclesiastica utilitas apostolicae sedis favore vires accipiat et accrescat. Proinde religiosa vota vestra accipimus, et aequis petitionibus libenter impertimur assensum, ut canonicae vitae ordinem, quam professi estis, auctoritatis nostrae privilegio muniamus. Praesenti igitur decreto statuimus ut nemini viventium liceat vos et successores vestros a vitae canonicae communione distrahere, neve alicui vestrum post professionem liberum sit a congregatione discedere et latioris viae praerupta sectari. Quamobrem decernimus ut, si ex vobis quispiam a proposito aberraverit, ad corrigendum eum, et secundum disciplinam regulae coercendum, tibi, vel successoribus tuis, et caeteris, qui praefuerint, nulla debeat persona obsistere. Obeunte te, vel caeteris [Col. 0390D] canonicae vestrae rectoribus, nullus ibi qualibet subreptionis astutia, vel violentia praeponatur, nisi quem regulares fratres secundum Dei timorem, vel de suis, si talem inter se repererint, vel de alienis, si oportuerit, cum consilio episcopi, qui canonice electus, et per Romanam fuerit Ecclesiam ordinatus, elegerint. Quae omnia ut opitulante Domino firma semper, et illibata permaneant, praesentis decreti auctoritate sancimus, ut nemini omnino liceat vestram canonicam temere perturbare, vel ejus possessiones auferre, vel ablatas retinere, minuere, [Col. 0391A] vel temerariis vexationibus fatigare; sed, tam ea quae ex episcoporum donatione quam et ea quae ex quorumcunque fidelium oblationibus hodie possidetis, perpetuo vobis integra conserventur. Ex quibus nominatim haec designanda duximus. Plebem de Viliano cum omni decimatione, et plebem de S. Quirico similiter, et caeteras decimationes sive infra civitatem sive extra ab episcopis vobis concessas, et quartam portionem oblationum, quas litaniae offerunt, et decimationes de Gropole, et de Collina, et ecclesiam S. Blasii cum terris positis in aqua vivola, et in Virsano, et in Falagrano, et in Barzani, et in Glandaria, sicut eas dedit Girardus filius Baconchi [(26) 1Kb] , et Ronaldus cum Davizzo genero suo. Illud etiam, quod ab episcopis vestris statutum est, [Col. 0391B] nostrae auctoritatis assertione firmamus, ut si qui ex ordinariis clericis adhuc in domo sua manentibus saeculo emigraverint, quidquid eorum ordini pertinere videtur, in usum canonicorum regulariter viventium redigatur, ea nimirum diligentia curaque adhibita, ne rerum augmentis in libertatem carnis, et velamen malitiae abutamini, ne quoquo modo res augere, et fratrum debeatis numerum imminuere; sed tantus canonicorum numerus conservetur, quantum loci vestri facultas pati posse videbitur, ne religionis et servitii debiti detrimentum Ecclesia patiatur. Ad haec adjicimus ut quaecunque hodie vestra canonica juste possidet, sive in futurum juste atque canonice, episcoporum concessione, liberalitate principum, vel oblatione fidelium poterit adipisci, vobis, [Col. 0391C] vestrisque successoribus, qui in eadem religione permanserint, firma semper et illibata persistant, eorum, pro quorum substentatione et gubernatione concessa sunt, usibus omnimodis profutura. Vos igitur, filii in Christo charissimi, oportet regularis vitae institutionibus diligenter insistere, et in omnibus apostolicae sedis decreta servare, ut post vitae praesentis angustias opitulante Domino ad supernae latitudinis gloriam mereamini pervenire. Sane si quis in crastinum archiepiscopus, aut episcopus, imperator, aut rex, marchio, comes, vicecomes, judex, aut castaldio, aut persona quaelibet magna vel parva, hujus privilegii paginam sciens contra eam temere venire tentaverit, secundo tertioque commonitus, si non satisfactione congrua emendaverit, [Col. 0391D] potestatis honorisque sui dignitate careat, reumque se de divino judicio existere de perpetrata inquitate cognoscat, atque a sacratissimo corpore et sanguine Dei et Domini Redemptoris nostri Jesu Christi alienus fiat, et in extremo examine dictrictae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum Pistoriae. Per manum Joannis S. R. Ecclesiae diac. card., XIV Kal. Jan., indict. III, anno Dominicae [Col. 0392A] Incarnationis 1094, pontificatus vero domini Urbani II pp. septimo.



CXIX. Urbani II epistola ad Durannum Arvernorum episcopum.---Mandat ut a canonicis Biliomensibus coenobium B. Lupi restitui monachis Cluniacensibus jubeat. (Anno 1094.)
[MABILL., Annal. Bened., V, 336.]

URBANUS episcopus, servus servorum Dei, DURANNO charissimo fratri Arvernorum episcopo, salutem et apostolicam benedictionem.

Adversus fraternitatem tuam pro Biliomensibus canonicis, qui tuae ditionis habentur, non exigua querela provenit. Hi nimirum Beati Lupi coenobium, quod sub Cluniacensis coenobii jure multis jam ultra [Col. 0392B] nostram memoriam temporibus est retentum, invasione horrenda, et catholicis auribus non ferenda, contra omne jus et fas usurpantes, altare ipsius coenobii diruerunt, reliquias in eo latentes diripuerunt, quodque dictu et auditu nefas est, ipsum quod super altare ad infirmorum usus repositum fuerat corpus Dominicum, ipsis supercoelestibus virtutibus reverendum, humo dispergere minime timuerunt; et caetera ornamenta, omnemque monasterii supellectilem in usus proprios asportaverunt. Haec quam gravia, quam horrenda, quam catholicis auribus importabilia videantur, fraternitatis tuae non credimus latere prudentiam. Quomodo igitur inulta haec pati sollicitudo tua poterat, non minimum, si ita se rei veritas habeat, admiramur. Praesentibus [Col. 0392C] ergo litteris officii tui debitum admonemus, ut praedictum locum, et ex eo direpta utensilia universa, Celsiniacensibus restitui facias: quibus reinvestitis, si quam in loco illo justitiam se habuisse canonici Biliomenses confitentur, tempore congruo cum Celsiniacensibus monachis nostro se conspectui repraesentent. Si autem nostrae huic jussioni Biliomenses canonici obedire contempserint, divinum iis officium interdicito, quoadusque resipiscentes, Celsiniacensi praeposito et fratribus quae diripuerunt restituant. Quod si episcopalis auctoritatis judicium neglexerint, nostra se a divinis officiis auctoritate noverint interdictos, ut nec ipsi uspiam, nec alii in eorum ecclesia id exhibere praesumant, quoadusque haec a nobis praecepta perficiant.



CXX. Urbani II epistola ad Guillelmum, comitem Tolosanum.---Illum de expulsis abbatibus Moissiacensi et Lesatensi objurgat. (Circa annum 1094.)
[BALUZ. Miscell. edit. Luc., II, 181.]
[Col. 0392D]

URBANUS episcopus, servus servorum Dei, GUILLELMO, comiti Tolosano, salutem et apostolicam benedictionem.

Super religione et eleemosynis quas erga Deum et ejus famulos diceris exhibere maximo gaudio exsultamus, maximas agimus laetitias. Est autem [Col. 0393A] quod nostram benevolentiam te . . . afficiat quod adeo justitiam exsequi te audivimus. Hoc autem ex eo accipit augmentum quia Moyssiacensis et Lezatensis coenobii abbates injuste expelli et in eorum locis inique alios subrogari pati nullo modo potuisti. Notum autem tibi facimus quod venerabilem fratrem nostrum Ansquilinum in Moyssiacensem abbatem consecravimus, Hunaldum autem invasorem ex eodem coenobio recedere decrevimus; idque totum episcopo Caturcensi nostris litteris intimavimus. Studeat ergo religio tua sedis apostolicae decretis vigilanter insudare et ut nostris affectibus praeceptorum detur insistere. Sane quia te sanctae Mariae deauratae apud Tolosam omnino ecclesiam diligere et honorare accepimus [(27) 1Kb] , tuis assentientes precibus, [Col. 0393B] tuae dilectionis religioni concedimus quatenus tibi tuaeque progenici illic coemeterium construas et benedici facias. Ut autem beatae Mariae beatique Petri apostoli studeas devotis servitiis incubare, te et omnes qui in eodem loco religionis gratia optaverint sepeliri, per beati Petri gratiam ab omnibus absolvimus vinculis delictorum. Episcopo autem civitatis ut illud consecret ex nostri parte mandabis.



CXXI. Urbani II epistola ad Guillelmum [Geraldum?] episcopum Caturcensem.---Mandat ut, expulso Hunaldo, Ansquilinum in monasterium Moissiacense reducat. (Circa annum 1094.)
[BALUZ. Miscell. edit. Luc., II, 181.]
[Col. 0393C]

URBANUS episcopus, servus servorum Dei, GUILLELMO, Caturcensi episcopo, salutem et apostolicam benedictionem.

Quamvis supra matrem suam et Ecclesiarum omnium Romanam Ecclesiam calcaneum elevaverit Hunaldus ex monasterio Moyssiacensi, qui in ipso coenobio abbas factus contra Romanae Ecclesiae voluntatem Ansquilinum ejecit, tamen ex sedis apostolicae benignitate ac patientia sententiam suspendimus et tantae parcimus praesumptioni. Jubemus autem ut Hunaldum ab eodem monasterio repellas et fratrem nostrum venerabilem virum Asquilinum in [Col. 0393D] eodem loco restituas in abbatem, et hoc infra quadraginta dies postquam litteras nostras acceperis a nobis. Quod nisi infra praescriptum perfeceris terminum, etiam invitum ab omni te suspendemus officio. Ut autem omnino satagas, noveris te Domini nostri oris benedictionem nostrae manus dispositione assecuturum. Si ergo nostris obedieris praeceptis, apud nos bene judicaberis. Sin autem, te jaculis nostris feriemus. Qualem ergo te exhibueris, talem nos habebis.



CXXII. Urbani II epistola ad Godefridum Lucanum episcopum.---Quod non sint homicidae existimandi qui excommunicatos zelo Ecclesiae occiderint. (Intra an. 1088-95.)
[MANSI, Concil. XX. 713.]
[Col. 0394A]

Excommunicatorum interfectoribus prout morem Romanae Ecclesiae nosti secundum ipsorum intentionem modum congruae satisfactionis injunge. Non enim eos homicidas arbitramur, quod adversus excommunicatos zelo catholicae matris ardentes, eorum quoslibet trucidasse contigerit. Ne tamen ejusdem Ecclesiae matris disciplina desaeviat, tenore quem diximus, poenitentiam eis indicito congruentem, qua divinae simplicitatis oculos adversus se [Col. 0394B] complacere pervaleant, si forte quid duplicitatis pro humana fragilitate in eodem flagitio contraxerunt [(27*) 1Kb] .



CXXIII. Urbani II epistola ad Cyriacum, episcopum Januensem.---Qui jurejurando propinquitatem firmare debeant. (Intra an. 1090-95.)
[GRATIANI Decret. C. XXXV, qu. 6, c. 3.]

Notificamus tibi, ut postquam tres, aut duo ex propinquioribus jam defunctae uxoris ejus, qui accusatur, vel vivae, hanc propinquitatem jurejurando firmaverint, vel tres, aut duo ex antiquioribus Genuensibus, quibus haec propinquitas nota est, qui bonae famae et veracis testimonii sint, remoto amore, timore, pretio et omni malo studio, supradicto modo consanguinitatem firmaverint, sine omni mora conjugia dissolvantur. Quod si propinqui, aut extranei [Col. 0394C] verbis tantum propinquitatem testantur et juramento probare, vel noluerint, vel nequiverint, conjugium nullatenus dissolvatur: sed competens eis poenitentia propter infamiam, vel peccati maculam (si forte in hac re contraxerint aliquam) injungatur.



CXXIV. Urbani II epistola ad Rogerium ducem et Boamundum fratres.---Monachos ab invasoribus defendit. (Intra annum 1094-95.)
[MANSI, Concil. XX, 647.]

URBANUS episcopus, servus servorum Dei, ROGERIO duci et BOAMUNDO fratri ejus, salutem et apostolicam benedictionem.

Proclamationem ante nostram praesentiam fecit [Col. 0394D] Urso Bantinus abbas de quibusdam comitibus et baronibus, qui callida invidiosa [invidiosaque] episcoporum machinatione seducti, ipsum et ejus monasterium nostris manibus consecratum modo plus conturbant. Unde, quia praedictum monasterium ad jus B. Petri pertinere vestram non latet notitiam, ex auctoritate B. Petri et nostra monasterium et abbatem vobis commendamus, quatenus custodiatis, adjuvetis, et a malis hominibus, sicut B. Petri proprietatem, fideliter defendatis, et neque depraedationes, neque aliquam sui juris diminutionem a quocunque fieri patiamini.

[Col. 0395A] Semper recordantes, quia [forte et] consecratione ejusdem monasterii abbatem, et ipsum in manus vestras specialiter commendavimus. Itaque e priore commendatione, et harum litterarum jussione, ab omnibus monasterium nostrum, et praecipue a Goffredo, Amici comitis filio, sicut fideles B. Petri defendite. Qui abbati, etiam pro defensione suae rerum Ecclesiae partes maritimas conterenti, constipatus latronibus sese obviam contulit: atque ab eo sub recto [forte subrepto] pretioso privilegio nostro, vestris supplicationibus constituto, et aliis scriptis, spolia ejus diripiens, cum suis confratribus satiatum opprobriis eum peditem dereliquit: ac inde quaeque jam a patre suo comite eidem monasterio debitae restaurationis gratia condonata, ad suas manus sacrilegas [Col. 0395B] nequiter revocavit. Quod si privilegium et quaeque direpta sacrilegus ille renuerit reddere, et abbatibus ac fratribus dignissime satisfacere, praecipimus ut cogatis. Alioquin ipse et fautores ejus anathemati subdentur.



CXXV. Epistola Urbani II ad Beringerum abbatem S. Laurentii Leodiensis, Simoniacorum et Wibertistarum insectatorem, ab H[einrico] imperatore et Oberto episcopo expulsum. (Intra annum 1094-95.)
[MANSI, Concil. XX. 915.]

URBANUS episcopus, servus servorum Dei, dilecto in Christo fratri BERINGERO [(28) 1Kb] abbati salutem et apostolicam benedictionem.

[Col. 0395C] Gratias agimus Deo pro vobis in gratia Dei quae data est vobis, qui in hoc malo tempore, cum omnis pene Gallia erroris caligine jacet immersa, oculos mentis vestrae ad cognitionem veritatis illuminavit, ut ad amorem justitiae, et catholicae fidei defensionem, igne sui spiritus cor vestrum accendat. Gratias illi qui vos praeclaro calice gratiae suae inebriavit, et Spiritum Domini in ratione vestra ferventem ad tolerantiam multiplicis injuriae paratum reddidit, et ad perferendos labores et pericula pro defensione veritatis excitavit. Quod Dei munus speciale esse non dubitamus, qui provida dispensationis suae gratia electos suos persecutionis tempore utiliter probat et discutit; sed ne penitus aberrent, aut labefactati [Col. 0395D] funditus dejiciantur, potentia virtutis suae sustentat, ut ad omnia propter se sustinenda paratiores fiant, fortiores excitat, antehac ut pro certo compertum habemus, aliis pro defensione veritatis et justitiae laborantibus, cum omni officio charitatis subvenire solebatis et cum magna cordis laetitia, et vultus hilaritate, sanctorum necessitati supra vires vestras ministrare. Simoniacos, et Wibertistas, novos [Col. 0396A] Ecclesiae hostes, validis verborum jaculis impetere, et nutantem rationis eorum murum ariete fidei pulsare, et athletas Dei, qui in acie Christianae religionis defecerant, confortare. Nunc ergo devotionem vestram pietas divina inspexit, et tandem majestas excelsa dignatur ut pro eo patiamini, qui pro vestra gloria crucis ignominiam ferre non erubuit. Huic tanto coelestis gratiae beneficio prudentia vestra debet respondere aliquid, et calice salutari gratanter accepto gloriam et honorem aeterni regis quaerere, et in omni vitae vestrae statu nomen ejus, qui vobis tribuit intellectum, invocare, laudare, benedicere et magnificare. Nec damna rerum temporalium vos debent movere, neque quod H. [(28*) 1Kb] , homo Christianae pacis eversor et ecclesiarum [Col. 0396B] sacrilegus venditor, Romani imperii destructor, haereticorum auctor et defensor, vos de Ecclesia vestra per satellitem suum Obertum [(29) 1Kb] episcopum expulit, curare. Nam si Patremfamilias Beelzebub invocavit [leg., vocavit], quanto magis domesticos ejus?« (Matth. X, 25.) Si Romanae sanctae et apostolicae Ecclesiae funestas manus intulit, mirum vobis videtur, sic usque ad vos gladius insaniae ejus pervenit. Si sacerdotem summum, cui omnipotens Dominus per Petrum singulari privilegio potestatem aperiendi et claudendi quibus voluerit januas coelestis regni dono dedit, de cathedra pontificali tyrannice exturbavit, et pro eo statuam auream in loco sancto erexit, et ad adorandum eos quos potest cogit, turbamini quod vos violenter expulit, et in [Col. 0396C] loco vestro fictile et conflatile idolum abominationis collocari fecit. Imo potius gaudete, quia Deus laborum sanctorum suorum consortem vos vult esse. Si rapinam bonorum temporalium pro Christo ferre non vultis, quomodo mortis asperitatem pro Christiana veritate sustinere gauderetis? Credo quod voluntas Dei est, imo divinae propitiationis opus, ut aliqua vis humana fossam illam maledictionis et nequitiae vos compellat exire, ne justus Lot pereat cum injustis, ne sanctitatis vestrae speculum admittat quidquam contagionis ex cohabitatione malitiae circumstantis. Quis enim murus staret inconcussus, quae mens immobilis in sua firmitate permaneret, ubi crassi sues grunnirent assidue, ubi innocentiae vestrae simplicitatem turba malignantium obsideret? [Col. 0396D] Obertus, Antichristi signifer, Satanae jumentum, perfidiae Simonis manifestus sectator, apostolicorum judiciorum contemptor, Ecclesiae quantum in ipso est conculcator, ecclesiarum quas in suam perditionem temerarius emptor invasit, praedo et destructor et profanus venditor nunc minis intonaret, nunc diabolicis blandimentis astutiae caput vestri [Col. 0397A] rigoris incurvare contenderet. Quem nos ex decreto concilii a nobis nuper acti damnatum auctoritate Dei et B. Petri, et sanctae Romanae Ecclesiae, cui auspice Deo deservio, jam excommunicavimus, et cum suo Wiberto, bestia terribili et varia, quae ascendit de mari, et facit bellum cum sanctis, quam adorant quorum non sunt nomina scripta in libro vitae et agni, portionem maledictionis ei dedimus pro eo quod Simoniacus est, et episcopatum data pecunia usurpavit, et quia vos injuste de loco vestro ex praecepto sui regis expulit, et eum qui propter contumaciam et inobedientiam publico judicio adjudicatus et condemnatus erat, accepta ab eo pecunia supposuit, et quia cuidam Lupo [(30) 1Kb] et Simoniaca haeresi, et aliis capitalibus culpis publice [Col. 0397B] et juste damnato manus imposuit. Similiter et illum Ecclesiae profanum pervasorem damnavimus, et excommunicavimus Wolbodonem, quia Simoniace ac tyrannica potestate per male acquisitam pecuniam abbatiam vestram, et locum unde per insolentiam suam, sicut diabolus de coelo deciderat, invasit [(31) 1Kb] et cum eo omnes militiae ejus adjutores et fautores. Omnes quoque quibus ipse oblationes fidelium res ecclesiae, et praedicta divinis usibus tradita vel vendidit vel dedit, pariter cum illo a gremio sanctae Ecclesiae apostolica auctoritate pellimus, anathematizamus, damnamus, et sacrilegos judicamus, usque dum sua Ecclesiae restituant. Vos autem, frater charissime, gaudete, quia rex Israel filium suum vult super flumina Babylonis sedere et [Col. 0397C] flere, et ad reditum in terram promissionis libero cordis affectu suspirare, non in ipsis fluminibus et studiis saecularibus implicitum interire. Summa nostrae voluntatis est ut teneat prudentia vestra quod ratio persuadet, Scriptura divina testatur, sanctae religionis ordo requirit, martyrum sanguis insinuat, mater nostra, sancta scilicet Ecclesia, praecipit et commendat. Veritas ipsa ut ad veritatem nos converteret mori voluit, nihilque animas nostras, nisi sola Veritas a potestate diaboli liberabit. Salutant vos in Christo et qui vobiscum sunt fratres vestros in praesenti nobiscum congregati episcopi, clerici, abbates et monachi, ut memoriam nostri in vestris sanctis orationibus habeatis, ut pro pace nostra et sanctae Ecclesiae eum qui natus [Col. 0397D] pacem terris attulit, quique suo sanguine eam sibi desponsavit, rogetis suppliciter exoramus. Charissimus filius noster Gerbertus, harum litterarum gerulus, quando, ubi, quomodo, cum quibus ad nos sine impedimento Satanae venire possitis, secreto indicabit vobis. Bene valete.



CXXVI. Bulla Urbani papae II pro monasterio S. Petri de Puteolis Lucanae dioecesis. (Anno 1095.)
[MITTARELLI, Annal. Camaldul. tom. III, Append., p. 114.]
[Col. 0398A]

URBANUS episcopus, servus servorum Dei, dilecto filio MARTINO priori monasterii S. Petri, quod in Lucanae Ecclesiae parochia situm est, loco quod vocatur Puteolis, ejusque successoribus in perpetuum.

Desiderium quod ad religiosum propositum et animarum salutem pertinere monstratur, auctore Domino, sine aliqua est dilatione complendum. Ea propter, fili in Christo charissime, tuis petitionibus annuentes, monasterium Sancti Petri, cui Domino [Col. 0398B] auctore praesides, praesentis decreti auctoritate munimus. Statuimus enim ut quaecunque hodie idem coenobium juste possidet, sive in crastinum concessione pontificum, liberalitate principum, vel oblatione fidelium, juste atque canonice poterit adipisci, firma tibi tuisque successoribus et illibata permaneant. Possessionum etiam, quae in monasterii proprietate continentur, decimas absque ulla vos molestia possidere perpetuo volumus. Sepulturam quoque ejusdem loci omnino liberam haberi sancimus, ut eorum qui illic sepeliri deliberaverint, devotioni et extremae voluntati nullus obsistat salvo parochianae ecclesiae debito. Decernimus ergo ut nulli omnino hominum liceat idem coenobium temere [Col. 0398C] perturbare aut ei subditas possessiones auferre, vel oblata retinere, minuere, vel temerariis venationibus fatigare, sed omnia integra conserventur eorum pro quorum sustentatione ac gubernatione concessa sunt, usibus omnimodis profutura, salva Lucanae ecclesiae debita et canonica reverentia. Sane si quis in crastinum archiepiscopus aut episcopus, imperator aut rex, comes aut vicecomes, judex aut castaldio, aut persona quaelibet magna vel parva hujus nostri privilegii paginam sciens contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque dignitate careat, reumque se divino judicio existere de perpetrata iniquitate cognoscat, et a sacratissimo corpore Dei et Domini Redemptoris [Col. 0398D] nostri Jesu Christi alienus fiat, atque in extremo examine districtae ultioni subjaceat. Cunctis, etc.

BENEDICTUS DEUS ET PATER DOMINI NOSTRI JESU CHRISTI. AMEN.

Datum Florentiae per manum Joannis sanctae Romanae Ecclesiae diaconi cardinalis, Kal. Februarii indictione III, anno Dominicae Incarnationis 1095, pontificatus vero domni Urbani secundi pp. septimo.



CXXVII. Urbani II bullae pro monasterio Sancti Aegidii, confirmatae in concilio Placentino. (Anno 1095.)
[BALUZ., Miscell. edit. Luc., II, 177.]
[Col. 0399A]

URBANUS episcopus, servus servorum Dei, universis per Gothicam provinciam fidelibus salutem et apostolicam benedictionem.

Notum omnibus vobis volumus quia dilectus filius noster Raimundus, Tolosanus comes, tam nostris quam aliorum religiosorum virorum monitis excitatus et omnipotentis Dei timore compunctus partem, imo rapinam quam ex parentum suorum invasione in altari Sancti Aegidii et reliquis ipsius altaris ecclesiae altaribus habere solitus erat, Deo ac sanctae [Col. 0399B] Dei Genitrici Mariae sanctisque apostolorum principibus Petro ac Paulo et beato confessori Aegidio reddidit. Quae redditio sive dimissio in Tolosana synodo facta est coram legato nostro Bernardo, Toletano archiepiscopo, et pluribus tam episcopis quam abbatibus. Item in festivitate sancti Aegidii coram eodem legato nostro aliisque quamplurimis episcopis vel abbatibus eamdem redditionem cum uxore sua Hervira et filio Bertranno super altare beati Aegidii confirmavit, duobus illic nummis Aegidiensis monetae positis. Igitur nos secundum ipsius comitis postulationem pro sua et parentum suorum salute factum hoc auctoritate apostolica confirmamus et omnipotentis Dei misericordiam deprecamur quatenus quod de rerum ecclesiasticarum usurpatione hactenus admiserunt, [Col. 0399C] sua eis propitiatione indulgeat et a suorum delictorum vinculis per sanctorum apostolorum et sancti Aegidii merita et preces absolvat. Porro tam ipsum quam ejus posteros universos, si altarium oblationem ulterius invadere tentaverint, anathemati subjicimus et ab universo Ecclesiae consortio segregamus. Quicunque etiam vel ab ipso comite vel ab aliquo quolibet de oblationibus illis feudum tenet, hujus decreti tenore cognito nisi omnino Ecclesiae reddiderit, eidem anathemati subjaceat. Ipsis etiam monachis sub anathemate interdicimus ne ullo unquam tempore laicorum cuiquam in ipsis altarium oblationibus partem habere permittant. Alioquin et qui dederit et qui receperit anathemati quod proposuimus subjacebit.

[Col. 0399D] Data per manum Joannis, sanctae Romanae Ecclesiae diaconi cardinalis, Cremonae XII Kalendas Martii, indictione III, anno ab Incarnatione Domini 1095, pontificatus vero domni Urbani papae septimo.

    [(32) 1Kb] Relecta vero et confirmata in concilio quod idem papa Placentiae celebravit.
    Ego Joannes Portuensis episcopus cardinalis subscripsi.
    Ego Albertus cardinalis subscripsi.
    Ego Richardus presbyter cardinalis sanctae Romanae Ecclesiae et Massiliensis abbas subscripsi.
    [Col. 0400A] Ego Bonus senior presbyter cardinalis subscripsi.
    Ego Teuzo presbyter cardinalis subscripsi.
    Ego Gregorius diaconus cardinalis subscripsi.
    Ego Daibertus Pisanus archiepiscopus subscripsi.
    Ego Rodulphus Turonensis archiepiscopus subscripsi.
    Hugo cardinalis diaconus sanctae Romanae Ecclesiae subscripsi.
    Herimannus cardinalis.
    Ego Philippus Lunensis episcopus subscripsi.
    Ego Aurasicensis episcopus Gilelmus subscripsi.
    Ego Rogerius sanctae Romanae Ecclesiae diaconus subscripsi.
    Ego Joannes Portuensis cardinalis episcopus subscripsi.
    [Col. 0400B] Ego Willelmus Ausciensis archiepiscopus cum meis suffraganeis, scilicet Dodo Bigorritano episcopo, Sancio Lascurrensi episcopo, Ottone Olorense episcopo, Willelmo Consorano episcopo, subscripsi.
    Ego Imolensis episcopus Otto subscripsi.
    Ego Rodulfus Reginus archiepiscopus subscripsi.


Petrus Venetus patriarcha, Petrus archiepiscopus Mediolanensis, Gotafridus episcopus Magalonensis, Berengarius episcopus Forojuliensis, Amatus archiepiscopus Burdegalensis, Aldebertus archiepiscopus Bituricensis, Petrus archiepiscopus Aquensis, Fulco Belvacensis episcopus interfuerunt.

Tetbaldus Bercellensis abbas laudavit. Poncius abbas Casae Dei, Frotardus abbas Sancti Pontii.

Isti et omnes archiepiscopi, episcopi et abbates [Col. 0400C] in Placentina synodo residentes hanc dimissionis chartam praecepto domini papae laudaverunt et confirmaverunt, ac hujus dimissionis deinceps invasorem vel subreptorem perpetuo anathemati subdiderunt, et monasterium omne, si aliquando invasio accideret, ab omni divino officio interdicendo cessare jusserunt.



CXXVIII. Urbanus II pontifex monasterium D. Georgii in Nigra Silva in suam protectionem recipit atque insignes ei libertates concedit. (Anno 1095.)
[SCHOEPFLIN., Alsat. dipl., tom. I, p. 177.]

URBANUS episcopus, servus servorum Dei, dilecto filio THOGERIO abbati monasterii Sancti Georgii, [Col. 0400D] quod situm est in Silva Nigra, juxta flumen Briganam, ejusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est delatione complendum. Quia igitur nobiles viri Herilo et Hesso in episcopatu Constantiensi, in pago nomine Bara, in comitatu Ascheim, in silva quam dicunt Nigram, juxta flumen Briganam, in honore sancti Georgii martyris monasterium aedificaverunt, et beato Petro apostolo id ipsum cum universis quae illic obtulerant delegaverunt, [Col. 0401A] nos secundum eorum devotionem praefatum locum sub apostolicae sedis tutela specialiter confovendum suscipimus. Per praesentis igitur privilegii paginam apostolica auctoritate statuimus ut quaecunque praedia sive possessiones praefati viri vel alii quilibet ex suo jure supradicto coenobio obtulerunt, quemcunque in futurum concessione pontificum, liberalitate principum, seu oblatione fidelium juste atque canonice poterit adipisci, firma tibi tuisque successoribus et illibata permaneant. Nulli praeterea sacerdotum, regum vel ducum aut comitum, seu quarumlibet personarum liceat in eo loco aliquas sibi proprietatis conditiones, non haereditarii juris, non advocatiae, non cujuslibet potestatis usurpationem, quae libertati monasterii [Col. 0401B] noceat, vindicare. Advocatum sibi constituendi, quem voluerint, abbas cum suis fratribus liberam habeant potestatem. Et si is postmodum monasterio inutilis fuerit, remoto eo alium constituant. Obeunte te nunc ejus loci abbate vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu vel fratrum pars consilii sanioris secundum Dei timorem et regulam beati Benedicti elegerint. Ut autem fratres in eodem loco collecti omnipotentis Dei servitiis liberius valeant insudare, decernimus ut nulli omnino hominum liceat idem coenobium temere perturbare aut subditas ei possessiones auferre, minuere vel temerariis vexationibus fatigare, sed omnia integra conserventur, [Col. 0401C] eorum pro quorum sustentatione ac gubernatione concessa sunt usibus omnimodis profutura. Vos vero, filii in Christo charissimi, oportet regularis disciplinae institutionibus diligenter insistere, et totius animae ac mentis virtutibus anhelare, ut per arctam viam gradientes omnipotenti Deo placere et ad supernam beatitudinem pervenire valeatis. Ad indicium autem perceptae hujus a Romana Ecclesia libertatis per annos singulos aureum Bizantium Lateranensi palatio persolvetis. Sane si quis in crastinum archiepiscopus aut episcopus, imperator aut rex, dux aut marchio, comes aut vicecomes, aut persona quaelibet ecclesiastica vel saecularis hujus nostrae constitutionis paginam sciens contra eam temere venire tentaverit, secundo tertiove commonitus, [Col. 0401D] si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, atque a sacratissimo corpore Dei ac Domini Redemptoris nostri Jesu Christi alienus fiat, et in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem [Col. 0402A] praemia aeternae pacis inveniant. Amen, amen, amen.

Datum Placentiae per manum Joannis sanctae Romanae Ecclesiae diaconi cardinalis, VIII Idus Martii, indict. III, anno Dominicae Incarnat. 1095 [(33) 1Kb] , pontificatus autem domni Urbani secundi papae septimo.



CXXIX. Monasterium Hirsaugiense Spirensis dioecesis sub protectione sedis apostolicae recipitur, bonaque omnia eidem confirmantur. (Anno 1095.)
[COCQUELINES, Bullar. collect., II, 80.]

URBANUS episcopus, servus servorum Dei, dilecto filio GEBEHARDO, monasterii Hirsaugiensis abbati, [Col. 0402B] ejusque successoribus regulariter substituendis, in perpetuum.

Cum universis sanctae Ecclesiae filiis pro apostolicae sedis auctoritate ac benevolentia debitores existamus, illis tamen, locis ac personis, quae specialius et familiarius Romanae adhaerent Ecclesiae, quaeque ampliori religionis gratia eminent, propensiori nos convenit charitatis studio imminere. Unde nos, bonae memoriae praedecessoris nostri Gregorii formam sequentes, eadem tibi tuisque legitimis concedimus successoribus, quae ipse praedecessori tuo Willelmo et ejusdem monasterio precibus Adalberti comitis, concessit et confirmavit; qui aeternae retributionis amore succensus in praedio suo quod dicitur Hirsaugia, monasterium a progenitoribus [Col. 0402C] suis antiquis constructum, nuper amissa restituens venuste reparavit, et in usus fratrum inibi Deo servientium pluribus possessionibus, et redditibus ampliavit. Quam suae liberalitatis institutionem ne ulla in posterum perversorum hominum audacia minuere aut violare praesumat apostolicae auctoritatis privilegio muniri, et sanctae Romanae Ecclesiae tuitione roborari postulavit. Quamobrem, praefatum monasterium sub apostolicae sedis protectione ac tutela specialiter amplectentes, praesentis privilegii pagina statuimus, ut quae hodie idem coenobium juste possidet, sive in futurum concessione pontificum, libertate principum, vel oblatione fidelium, juste et canonice poterit adipisci, firma tibi, tuisque successoribus, et illibata permaneant. [Col. 0402D] In quibus haec nominatim designanda duximus: cellulas S. Georgii, quae dicitur Richenbac, et S. Martini, quae dicitur Vischbahajo, et praedium quod dicitur Gilstein, quod datum est pro cella S. Petri; constituentes, ne vel tu, fili charissime Gebeharde, vel quilibet tuorum successorum, praefatas cellulas destruere, vel ea, quae illis concessa sunt seu concedentur, temere praesumatis imminuere. Praeterea decernimus, ut nulli omnino hominum liceat idem [Col. 0403A] coenobium temere perturbare, vel ejus possessiones auferre, minuere, vel temerariis vexationibus fatigare; sed omnia integra conserventur, eorum pro quorum sustentatione concessa sunt, usibus omnimodo profutura. Constitutionis quoque immunitatis, et libertatis modos, quod praefatus comes illustris Adalbertus scripto suae traditionis inseruit, et regio sigillo imprimi curavit, ad posteritatis cautelam, et arcendos infestantium impetus diligenter statuimus, uti nec de promissis quidlibet negligatur, nec de vetitis quidlibet praesumatur. Obeunte vero te, nunc ejus loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars sanioris consilii, secundum [Col. 0403B] Deum, et beati Benedicti regulam elegerint. Consecrationes altarium sive basilicarum, ordinationes quoque clericorum, oleum sanctum, et caetera ad episcopale officium pertinentia, ab episcopo Spirensi, in cujus estis dioecesi, accipietis si tamen catholicus fuerit, et communionem apostolicae sedis habuerit; si ea gratis, sine simoniaca pravitate impendere voluerit; alias vero liceat catholicum, quem volueritis, episcopum adire, et ab eo consecrationum sacramenta accipere; qui apostolica fultus auctoritate, quae postulastis, indulgeat. Advocatum praeterea sive protectorem vobis Godfridum, praefati comitis Adalberti filium, instituimus, si hujusmodi Deo praestante fuerit, ut Ecclesiae et servis Dei honorem debitum exhibeat, et praedicti [Col. 0403C] monasterii utilis et studiosus defensor fuerit; sin autem in vestra sit potestate eligere vestrae ecclesiae idoneum protectorem, qui sine lucri saecularis exactione id divinae servitutis obsequium strenue ac reverenter exhibeat. Vos igitur, filii in Christo charissimi, oportet regularis disciplinae institutionibus sollicitius et devotius mentis et animae virtutibus anheletis; praecipue studentes Romanae Ecclesiae decreta veneranda servare, cujus patrocinio ab omni jugo viventium estis annuente Domino, praemuniti. Ad judicium autem perceptae hujus a Romana Ecclesia libertatis per annos singulos Bisantium aureum Lateranensi palatio persolvetis. Sane si quis in crastinum episcopus et archiepiscopus, imperator aut rex, comes aut vicecomes, [Col. 0404A] judex aut persona quaelibet magna vel parva, hujus privilegii nostri paginam sciens, contra eam temere venire tentaverit, et eorum quae concessa sunt vel statuta, quidquam irritum fecerit, secundo tertiove commonitus si non satisfactione congrua emendaverit aeterno se innodatum anathemate, et a corpore Christi, et Ecclesia, ex auctoritate potestatis apostolicae segregatum cognoscat. Conservantibus autem haec pax a Deo et misericordia praesentibus et futuris saeculis conservetur. Amen.



CXXX. Urbani II epistola ad clerum et populum Noviomensem.---Remandat ipsis cum gratiae suae plenitudine Radbodum episcopum, qui Placentino concilio interfuerat, et confirmat privilegia Ecclesiae Noviomensi a praedecessoribus suis concessa. (Anno 1095.)
[D. BOUQUET, Recueil, t. XIV, p. 712.]
[Col. 0404B]

URBANUS episcopus, servus servorum Dei, dilectis filiis clero et populo Noviomensi salutem et apostolicam benedictionem.

Noverit dilectio vestra fratrem nostrum Radbodum, antistitem vestrum, ad concilium quod Placentiae [(34) 1Kb] annuente Domino egimus, pervenisse. Quandiu autem apud nos fuit, nemo adversus eum [(35) 2Kb] aliquid protulit. Eum igitur ad vos cum gratiae nostrae plenitudine remandamus. Si quae tamen vel de episcopatus introitu, vel aliunde, adversus eum querela emerserit, apud (Hugonem) legatum Lugdunensem diligentius audiatur. Ecclesiae autem suae authentica privilegia, quae antecessores [Col. 0404C] ejus a nostris legitimis praedecessoribus meruerunt, nos rata manere et inconcussa servari sancimus.

Datum Placentiae, VII Idus Martii.



CXXXI. Bulla Urbani II pro abbatia S. Petri in Nigra-Silva. (Anno 1095.)
[SCHOEPFLIN, Historia Zaringo-Badensis. Carlsruhae 1763, in-4o, V, 29.]

URBANUS episcopus, servus servorum Dei, dilectis in Christo filiis in loco qui Cella S. Petri dicitur, sub B. Benedicti regula dimicantibus, eorumque successoribus regulariter substituendis in perpetuum.

[Col. 0405A] Desiderium quod ad religiosum propositum et animarum salutem pertinere monstratur, auctore Deo sine aliqua est dilatione complendum. Quia ergo egregiae nobilitatis vir Bertholdus dux in comitatu Brisaquensi, in Constantiensi episcopatu, in Silva quae dicitur Nigra ad honorem sancti Petri apostolorum principis monasterium aedificavit, ipsum quoque allodium Romanae Ecclesiae juri mancipavit. Nos ejus devotionem nostra auctoritate firmantes locum ipsum sub apostolicae sedis tutela specialiter fovendum suscepimus. Per praesentis igitur privilegii paginam apostolica auctoritate statuimus, ut quaecunque praedia sive possessiones praefatus dux, vel alii viri ex suo jure vestro monasterio obtulerint, sive in futurum concessione pontificum, liberalitate [Col. 0405B] principum, seu oblatione fidelium juste atque canonice poteritis adipisci, firma vobis, vestrisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, vel ei subditas possessiones auferre, minuere, vel temerariis vexationibus fatigare, sed omnia integre conserventur, vestris, vestrarumque successorum usibus omnimodis profutura. Obeunte eo qui in vobis abbatis fungitur ministerio, nullus ibi sub qualibet subreptionis astutia vel violentia praeponatur, nisi quem vestri collegii universitas, vel sanioris consilii pars secundum timorem Dei, et B. Benedicti regulam elegerit. Advocatus, quem vestris juribus decreveritis, nullam in monasterio vestro aliquid disponendi habeat [Col. 0405C] potestatem: nulli etiam saeculari personae in eodem loco liceat habitare.

Vos autem, filii in Christo charissimi, oportet regularis disciplinae institutionibus diligenter insistere, et totius animae ac mentis virtutibus anhelare, ut per arctam viam gradientes omnipotenti Deo placere, et ad supernam latitudinem pervenire valeatis. Ad indicium autem perceptae hujus a Romana Ecclesia libertatis aureum bysantium per singulos annos Lateranensi palatio persolvetis.

Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona quaelibet magna vel parva, saecularis vel ecclesiastica hujus nostrae [Col. 0405D] constitutionis paginam sciens contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere, ut a sacratissimo corpore et sanguine Dei ac Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco juxta servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Placentiae per manum Joannis, sanctae Romanae Ecclesiae diaconi cardinalis, VI Idus Martii, [Col. 0406A] indict. III, anno Dominicae Incarnat. 1094, pontificatus autem domni Urbani II papae VII.



CXXXII. Urbani II epistola ad Rotbertum Flandrensium comitem, et ejus optimates.---Hortatur ut Lambertum, episcopum Atrebatensem, in recuperandis Ecclesiae possessionibus adjuvet. (Anno 1095.)
[MANSI, Concil. XX, 675.]

URBANUS episcopus, servus servorum Dei, dilecto filio ROTBERTO, Flandrensium comiti, et optimatibus suis, salutem et apostolicam benedictionem.

Pro charissimo fratre nostro Lamberto, Atrebatensi episcopo, repetitis vos litteris exhortamur et oramus, ut ei ad reparandam renovati episcopatus dignitatem consilii et auxilii vestri manus porrigatis, [Col. 0406B] et possessiones ejusdem episcopatus a Cameracensibus episcopis, quibus ecclesia eadem commissa fuerat, male distractas, de manibus tenentium eripere, et eidem ecclesiae restituere pro vestrorum peccatorum remissione omnibus modis laboretis. Volumus praeterea, et apostolica auctoritate jubemus, ut nullo deinceps tempore praefatam Ecclesiam alicui Ecclesiae subjici vel infestari patiamini, sed ipsam tanquam matrem vestram et dominam, salvo Remensis Ecclesiae jure honorare, ab injuriis tueri et defendere procurate.

Data Placentiae V Idus Martii.



CXXXIII. Urbani II epistola ad Gualcherum episcopum Cameracensem.---Hortatur ne Ecclesiae Atrebatensis jura laedat. (Anno 1095.)
[MANSI, Concil. XX, 675.]
[Col. 0406C]

URBANUS episcopus, servus servorum Dei, dilecto filio GUALCHERO, Cameracensi electo, salutem et apostolicam benedictionem.

Meminisse te convenit quod jurejurando promiseris apostolicae sedis decreta te fideliter observaturum. Quod igitur de Atrebatensi Ecclesia sedes apostolica statuit, cave ne tentes qualibet occasione turbare. Imo volumus atque praecipimus ut ea omnia quae ad jus illius Ecclesiae secundum privilegium nostrum pertinere cognoscis, quiete ab ea possideri et inconvulsa manere permittas.



CXXXIV. Urbani II epistola ad Guidonem Viennensem archiepiscopum. (Anno 1095.)
[D. RUINART, Vita Urbani, p. 363.]
[Col. 0406D]

URBANUS episcopus, servus servorum Dei, GUIDONI, Viennensium archiepiscopo, salutem et apostolicam benedictionem.

Necessitati et utilitati Ecclesiae providentes, in promotione tua quod aetati deerat, toleravimus; contra Ecclesiae nostrae morem, absenti tibi pallium contribuimus, privilegium quoque concessimus, in quo tamen legatus tuus id per subreptionem fecit ascribi quod usque ad tua tempora Gratianopolitanus episcopus possederat, quem in Romana Ecclesia [Col. 0407A] plurimum carum habemus. Qua de re cum saepe apud nos et apud legatum nostrum venerabilis confrater noster supradictus episcopus conquestus fuerit, tu, tantorum beneficiorum immemor, neque nostris, neque legati nostri litteris vel praecepto obedisti. Nuper autem ad concilium quod annuente Deo Placentia celebravimus, idem episcopus veniens, de eadem re, de Salmoriacensi pago videlicet, in communi audientia conquestus est, plurimorum etiam assertionibus patuit pagum illum sub nonnullis episcopis Gratianopolitanam Ecclesiam possedisse. Illam igitur subreptionem, per quam res sub querimonia positas quasi per privilegium vindicas, nos irritam esse, et vires nullas obtinere decernimus. Unde synodali judicio eum de pago illo, salva tuae [Col. 0407B] Ecclesia justitia, reinvestivimus, et tibi praesentium litterarum auctoritate praecipimus ut eamdem investituram adimpleas et cum quiete possidere permitras, donec aut ante nos, aut ante legatum nostrum canonico judicio decidatur; quod si contempseris, profecto noveris beati Petri ac nostram te gratiam amissurum.

Data Placentiae quarto Idus Martii.



CXXXV. Urbanus papa II translationem Aucensis episcopatus parochiarumque divisionem in Fusellensi concilio factam, confirmat. (Anno 1095.)
[FLOREZ, España sagrada, XXVI, 463.]

URBANUS episcopus, servus servorum Dei, dilecto [Col. 0407C] fratri GOMESANO, Burgensi episcopo, ejusque successoribus canonice substituendis in perpetuum.

Claruisse plurimas quondam in Hispania civitates Christianae religionis gloria et episcopalis cathedrae dignitate, et sanctorum martyrum seu confessorum, monimenta declarant, et Toletanorum conciliorum frequentia numerosa significat. Ex quibus nonnullas eversas esse cognoscimus. Miseratione tamen omnipotentis Domini multae postmodum in Christianorum jus revocatae, pristinae dignitatis infulas receperunt. Aliarum quae solotenus eversae fuerant, dignitas in urbes proximas est translata. Ita nimirum cum Auca civitas episcopalis quondam defecisset, ne ad eam pertinens dioecesis universa pastoris proprii solatio careret, per Christianos princeps Burgis civitas Aucae [Col. 0407D] est vicaria instituta: ubi videlicet charissimus noster filius Ildefonsus rex episcopalem ecclesiam suis sumptibus aedificavit. Quam institutionem ut in perpetuum patrante Domino stabilis perseveret, nos praesentis decreti pagina auctoritate apostolica confirmamus.

Parochiarum etiam divisiones, quae inter Burgensem et Oxomensem ecclesiam coram sedis apostolicae legato Richardo cardinali presbytero, et Mansiliensi abbate, in synodo apud monasterium de Fusellis constitutae sunt, sicut ex ejusdem confratris nostri assertione didicimus, vim perpetuam obtinere mandamus. Praeterea statuimus ut tam Valeranicense quam caetera monasteria, seu villae, [Col. 0408A] quae per catholicorum principum testamenta Burgensi ecclesiae collata noscuntur, semper in tua, charissime frater, et tuorum successorum dispositione ac possessione permaneant. Quidquid etiam in futurum eadem Burgensis ecclesia juste et canonice, sive liberalitate principum, seu oblatione fidelium poterit adipiscit perpetuo ei jure possidenda praesentis decreti auctoritate praecipimus. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona quaelibet saecularis, aut ecclesiastica, hujus nostri decreti paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, [Col. 0408B] reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem premia aeternae pacis inveniant.

Datum Placentiae per manum Joannis, S. R. E. diaconi cardinalis, pridie Idus Martii, indictione III, anno Dominicae Incarnationis 1095, pontificatus autem domini Urbani secundi papae anno octavo.



CXXXVI. Bulla Urbani II pro confirmatione vitae canonicae in Ecclesia Magalonensi institutae. (Anno 1095.)
[Gall. Christ. nov., t. VI, p. 352.]
[Col. 0408C]

URBANUS episcopus, servus servorum Dei, dilectis in Christo filiis ORGERIO archidiacono, RAIMUNDO sacerdoti, et DEODATO subdiacono, caeterisque in Magalonensi ecclesia canonicam vitam professis, eorumque successoribus in eadem religione victuris in perpetuum.

Piae voluntatis affectus prosequente debet studio confoveri, ut ecclesiastica utilitas apostolicae sedis favore vires accipiat, et accrescat. Omnipotenti Domino, cujus melior est misericordia super vitas, gratias agimus, quia vos estis, qui sanctorum Patrum vitam probabilem renovare proposuistis, et [Col. 0408D] apostolicae instituta doctrinae primordiis Ecclesiae sanctae insolita, sed crescente Ecclesia jam pene deleta, instinctu sancti Spiritus suscitatis. Vestrum ergo votum, vestrum propositum nostri auctoritate officii confirmamus, et firmos vos in eo persistere adhortamur, et tanquam Deo exhortante per nos obsecramus. Quamobrem omnibus in vestro coenobio vitam canonicam secundum beati Augustini regulam profitentibus, et in ea adjuvante Domino permanentibus, nos licet indigni apostolorum vicarii, eorum ac nostram benedictionem peccatorumque absolutionem potestate illis a Domino indulta concedimus, constituentes ne cuiquam omnino liceat hunc vestri statum ordinis commutare. Statuimus [Col. 0409A] etiam ne professionis canonice quispiam, postquam deifice super caput sibi hominem imposuerit, alicujus levitatis instinctu, vel districtioris religionis obtentu ex eodem claustro audeat sine praepositi totiusque congregationis permissione discedere: discedentem vero nullus abbatum, vel episcoporum, et nullus monachorum sine communi litterarum cautione suscipiat: praepositum autem, vel archidiaconum, seu cujuslibet dispensationis ecclesiasticae ministrum, nisi quem suae professionis communis fratrum electio regulariter viventium secundum Deum elegerit, vobis praeferri auctoritate apostolica prohibemus. Quia vero nonnulli in vobis adhuc sunt qui necdum quidem vitam canonicam elegerunt, sed ipsi vos tanquam inter ultimos fraterna [Col. 0409B] sustinent charitate, ipsos quidem ad propositum vestrum transire non cogimus, sed illis aut ad regularem vitam conversis, aut saeculo emigrantibus eorum honores sive possessiones ecclesiasticas cum suis augmentis sive meliorationibus, et terras quae deinceps vestrae Ecclesiae datae fuerint, in regularium fratrum possessionem cedere praesenti auctoritate censemus, et nullum deinceps ibidem fieri vel ordinari canonicum, nisi qui se canonice victurum professus fuerit. Quidquid praeterea confrater noster Godefridus vester episcopus in usum dedit, ecclesias videlicet de Villanova, de Montepessulano, de Gigeano, cum decimatione villae Paderni, ecclesias S. Eulaliae et Leocadiae de Valle, S. Michaelis de Monteilio, S. Joannis de Cucone, S. Marcelli de [Col. 0409C] fratribus, S. Andreae de Maurone, S. Petri de Monte-Arbedone, S. Hilarii de Centranegis, S. Stephani de Bezanicis, S. Joannis de Vedace, S. Felicis de Veruna, S. Stephani de Pignano, S. Joannis de Buia, et S. Andreae, et S. Dionysii de Monte-Pistellereto, S. Martini de Pruneto, omnes cum capellis, cum decimis et oblationibus, et allodiis suis, et quaecunque deinceps dederit, nos vobis firme et integre permanere concedimus. Praecipimus etiam ne deinceps episcopo liceat sine vestro consilio aliquid quod ad jus matris Ecclesiae pertineat, cuiquam vel monachorum, vel canonicorum in possessionem concedere, aliter vero acceptum irritum habeatur. Decedente episcopo, quaecunque ejus sunt sub vestra [Col. 0409D] provisione permaneant, donec alter in ejus loco canonice subrogetur, quam subrogationem vestra potissimum volumus electione constitui. Ut autem opitulante Domino propositum vitae canonicae, quod cepistis, perseveranter et inviolabiliter teneatis, nos omnem immunitatem a sanctis canonibus et legibus generaliter ecclesiis decretum, omnem libertatem catholicorum principum, et praecipue Ludovici imperatoris praeceptis ad Argimirum episcopum datis vestrae Ecclesiae singulariter impensam vobis vestrisque successoribus in canonicae vitae observatione mansuris praesentis decreti auctoritate firmamus. Ad haec adjicimus ut juxta Villam novam quae vestrae facultatis est, inflexis insulae nemini unquam liceat munitionem aliquam, quae vobis vestrisque [Col. 0410A] successoribus noceat, aedificare. Si quis in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona quaelibet, saecularis vel ecclesiastica hujus nostri decreti paginam sciens contra eam temere venire tentaverit, secundo tertiove admonitus, si non satisfactione condigna emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat et a sacratissimo corpore et sanguine Dei ac Domini redemptoris nostri Jesu Christi alienus fiat; atque in extremo examine districtae ultioni subjaceat; cunctis autem justa servantibus sit pax Domini nostri Jesus Christi, quatenus et hic fructum boni operis percipiat, et apud districtum judicem praemia [Col. 0410B] aeternae pacis inveniat, amen, amen, amen.

Datum Placentiae per manum Joannis, sanctae Romanae Ecclesiae cardinalis, pridie Idus Maii, indict. III, anno Dominicae Incarnat. 1095; pontificatus autem domni Urbani secundi pontificis anno VIII.



CXXXVII. Privilegium pro monasterio Cluniacensi. (Anno 1095.)
[Bibliotheca Cluniacensis, p. 516.)

URBANUS episcopus, servus servorum Dei, reverentissimo fratri HUGONI, monasterii Cluniacensis abbati, ejusque successoribus regulariter substituendis in perpetuum.

Cum omnibus sanctae Ecclesiae filiis ex sedis [Col. 0410C] apostolicae auctoritate ac benevolentia debitores existamus, venerabilibus tamen personis atque locis, maxime quae apostolicae sedi semper specialius ac devotius adhaeserunt, quaeque ampliori religionis gloria eminent, propensiori nos convenit charitatis studio imminuere. Tibi ergo, reverentissime ac dilectissime frater, tam ex antiqua sedis apostolicae familiaritate, quam ex nobilissima tuae tuique coenobii religionis reverentia, singularis a nobis debetur praerogativa dilectionis. Quidquid igitur libertatis, quidquid immunitatis, quidquid auctoritatis tibi tuisque successoribus, tuoque coenobio, per antecessorum nostrorum privilegia concessum fuisse constat, nos quoque hujus nostri decreti pagina conferimus, tradimus, confirmamus. [Col. 0410D] Ea propter nos capellae illi quam in honore et nomine S. Odonis tua strenuitas extra burgum, ad orientalem partem aedificavit, eam omnino libertatem, eam immunitatem praesentis decreti auctoritate concedimus, quam apostolicae memoriae praedecessor noster Gregorius capellis caeteris ejusdem burgi suo privilegio confirmavit.

Ad haec adjicimus ut monasterium S. Stremonii de Mauzaca, S. Mariae de Verziaco [Vizeliaco], S. Petri de Alta-Petra, monasterium quod dicitur Sales, nunquam tuae tuorumque successorum ordinationi et regimini subtrahatur. Hoc ipsum de universis quae inferius scripta sunt monasteriis ecclesiisve statuimus, videlicet: In episcopatu Lugdunensi, [Col. 0411A] ecclesia S. Justi, S. Desiderii; ecclesia de Frontenaico, de Rorterio. In Matisconensi, ecclesia de Meleto, de Otgers, de Saviniaco, de Seniciaco, de Berziaco; ecclesia S. Hippolyti, S. Martini, Sanctae Mariae de Casellis. In Augustudinensi ecclesia de Monrisalt, de Pulignio, de Blanchiaco, de Monte S. Joannis, de Luciaco, de Crupellis, de Milpont: ecclesia S. Mammetis, S. Christophori. In Lingonensi, ecclesia S. Eulaliae. S. Joannis de Laona, de Trualt, de Arcu, de Vandovra, de Marmaissa, de Altars. In Basila * ecclesia Sancti Albani. In Cabilonensi, ecclesia de Viniules. In Arvernensi, ecclesia S. Amandi, S. Sepulcri de Lavenna, S. Mariae de Castello, de Canariis, de Montania, de Nigro-Stapulo, de Angerolis de Arumna. In Viennensi, [Col. 0411B] ecclesia de Artaz, Moras, Mantula, Loteng, Monte-Castaneto. In Gratianopolitano, ecclesia de Alavart, de Avalun, de Teies, de Valbones, de Visilia. In Valentiniensi, ecclesia de Cabetul, de Castellis, de Ales, de Urz. In Diensi ecclesia Sancti Sebastiani, Sanctae Eufemiae, Sancti Petri de Trefrort, de Arun, de Aurel, de Calciun, de Castello-novo. In Tulensi, ecclesia de domna Maria, de Frondonis villa. In Metensi, ecclesia de Tihencurt. In Lemovicensi, monasterium quod dicitur Boort. In Belvacensi, ecclesia Sancti Lupi, Sancti Christophori. In Meldensi, ecclesia Sanctae Mariae de Nantolio. In Parisiensi, ecclesia Sanctae Mariae de Longoponte, de Alnes. In Ambianensi, ecclesia Sancti Petri de Lehun. In Morinensi, ecclesia [Col. 0411C] Sancti Michaelis. In Suessionensi, ecclesia Sancti Petri de Cusiaco. In Longobardia, monasterio Sancti Valeriani de Castello Rothobio, Sancti Majoli de Papia, S. Michaelis de Mucharione, Sancti Majoli de Castemola, Sanctae Mariae de Feraria, cum omnibus quae in Lomello et Lomellina Gonteranus dedit: ecclesia Sanctae Mariae de Lacu. In Vercellensi episcopatu, monasterio Sancti Petri de Castellitio, Sancti Joannis de Baina, Sanctorum Joannis et Pauli de Sandaliano, S. Martini de Salamone, Sanctae Mariae Ferminiana: ecclesia de Parione, de Calvallio, Sancti Petri de Sade. In Pergamensi, monasterio Sancti Jacobi de Ponticla, cum his obedientiis, Presiate, Mediolaco, Portiziana, Mauringo, Glariola, Verziliano, Maglo, Sala, Vultulina: [Col. 0411D] Sancti Pauli cum his obedientiis, Sanctae Mariae de Sarnecho, S. Petri de Umbriano, Sanctae Trinitatis de Cremina, Sancti Petri de Madegniaco, Sancti Michaelis de Sencino, Sancti Martini de Rudiliano, Sanctae Juliae de Cazacho, S. Thomae de Quintiano, Sancti Salvatoris de valle Camonicha, Sancti Andreae Brigniano, Sanctae Mariae de Canturi, S. Aegidii de Vergesima. Monasterio S. Petri de Rodingo, Sancti Petri de Provallo cum his cellis, Trigulis Alfianello. S. Gabrielis de Cremona cum cellis suis quae sitae sunt in castro Fontanellae, Trigulo, Grumello, Scandolario, Brixiana juxta Virolam. In Placentia, monasterio Sancti Gregorii, cum his cellis, ecclesia Sancti Leonis de Miradolo, [Col. 0412A] Sancti Laurentii de Cuminiaco. In Laudensi, monasterio Sancti Marci, cum his cellis, Sanctorum Firmi et Rustici de Fratta, Sanctae Crucis de Vicodardo, Sanctae Mariae de Calventiano. Monasterio Sancti Joannis de Vertumade cum suis ecclesiis, Sanctorum martyrum Cassiani et Hippolyti de Ulzade, Sanctae Mariae de Laveno, et Sanctae Heliae de Monte Veglimo cum universis appendiciis et pertinentiis suis.

Haec omnia, vel quae in futurum, Domino adjuvante, juste poteritis adipisci, tibi tuisque successoribus ita perpetuo regenda, disponenda ac possidenda firmamus, ut nemini unquam liceat eorum aliquid a coenobii Cluniacensis unitate subtrahere. Porro sicut a beatae memoriae papa Gregorio in [Col. 0412B] Romana synodo, et a nobis nuper in Placentina statutum est, praesentis privilegii auctoritate decernimus, ut nulli sit archiepiscopo, nulli episcopo, nulli apostolicae sedis legato facultas, sine certo Romani pontificis praecepto, adversum vos aut vestrum coenobium excommunicationis aut interdictionis proferre sententiam, neque vestra, vobis invitis, judicia ventilare. Dalmaticae, compagorum (sandaliorum), chyrotecarum et mitrae usum in festivitatibus octo praecipuis, sicut tibi concessus est, ita tuis quoque successoribus, pro tuae religionis ampliori dilectione, concedimus. Si qua vero ecclesiastica saecularisve persona hujus privilegii paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque [Col. 0412C] sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi. Amen.

Datum Placentiae per manum Joannis, sanctae Romanae Ecclesiae diaconi cardinalis, XVII Kalend. April., indict. III, anno Dominicae Incarnationis 1095, pontificatus autem domni Urbani secundi papae anno VIII.



CXXXVIII. Privilegium Urbani papae II pro ecclesia S. Petri de Guastalla. (Anno 1095.)
[AFFO, Istoria della città e ducato di Guastalla. Guastalla 1785, in-4o, t. l, p. 325.]
[Col. 0412D]

URBANUS episcopus, servus servorum Dei, dilectis filiis ANDREAE, archipresbytero Ecclesiae Beati Petri quae in Guastallensi pago sita est, ejusque fratribus tam praesentibus quam futuris canonice substituendis in perpetuum.

Justis votis assensum perhibere justisque petitionibus aures accommodare nos convenit, qui, licet indigni, justitiae custodes atque praecones in Ecclesia apostolorum principum Petri et Pauli specula Domino disponente videmur existere. Quapropter, fili [Col. 0413A] in Christo charissime Andrea, devotionis tuae precibus annuentes, beati Petri apostoli, cui Domino auctore praesides ecclesiam quae in Guastalla in suo praedio constituta a dilectissima beati Petri filia Ermengarda regina et a domino Garimano ejusdem ecclesiae fundatore Deo ac beato Petro oblata est, et a praedecessore nostro felicis memoriae papa Gregorio quinto in plebem de capella promotam et consecratam sub apostolicae sedis protectione specialiter confovendam suscipimus, et tibi eam tuisque successoribus canonice substituendis jure perpetuo concedimus atque firmamus cum tribus capellis, videlicet S. Bartholomaei, S. Georgii et S. Martini, et cum omnibus suis possessionibus seu decimis ad ipsas pertinentibus. Constituimus ut [Col. 0413B] nullus infra terminos vestrae parochiae ecclesiam aedificare praesumat nisi per vestram licentiam et quae vobis debeat esse subjecta. Et quaecunque praesentialiter vestra ecclesia juste ac legaliter possidet, sive in futurum concessione pontificum, liberalitate regum vel principum, seu oblatione fidelium juste et canonice poteris adipisci, firma vobis vestrisque successoribus permanere praesentis privilegii auctoritate sancimus. Decernimus ergo ut nulli omnino hominum liceat eamdem Ecclesiam temere perturbare aut ei subditas possessiones auferre vel abbatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt usibus omnimodis profutura. [Col. 0413C] Obeunte autem te nunc ejus loci praeposito vel tuorum quolibet successorum nullus ibi qualibet subreptionis astutia vel violentia proponatur nisi quem fratres communi consensu vel fratrum pars consilii sanioris secundum Dei timorem regulariter elegerint; nec ipsis vobis, nec alicui loci illius ministro facultas sit ecclesiae bona in feudum militibus vel aliquibus personis saecularibus impertiri. Hoc quoque praesenti capitulo subjungimus ut ipsa ecclesia et ipsius Ecclesiae canonici ab omni saecularis servitii sint infestatione securi omnique gravamine mundanae oppressionis remoti in sanctae religionis observatione seduli atque quieti, nulli alii nisi Romanae et apostolicae sedi cujus juris est aliqua teneantur occasione subjecti. Chrisma vero, [Col. 0413D] oleum sanctum, consecrationes ecclesiarum, ordinationes clericorum, et alia ecclesiastica mysteria a quocunque volueritis catholico libere suscipiatis episcopo. De caetero nullus archiepiscopus, episcopus, abbas, vel abbatissa, dux, marchio, comes, vicecomes, judex, gastaldio, aut quaelibet ecclesiastica saecularisque persona hujus privilegii paginam sciens, contra eam venire tentaverit, secundo tertiove commonitus si non satisfactione congrua emendaverit potestatis honorisque sui dignitate careat reumque se divino judicio existentem pro patrata iniquitate cognoscat, et a sacratissimo corpore et sanguine Dei et Domini nostri Jesu Christi alienus fiat atque extremo examine districti judicii [Col. 0414A] subjaceat. Cunctis autem eidem loco, justa servantibus sit pax Domini nostri Redemptoris Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen, amen.

Ego Urbanus catholicae Ecclesiae episcopus.

Datum Placentiae per manus Joannis sanctae Romanae Ecclesiae cardinalis, pridie Kalend. Aprilis, indict. III, anno Dominicae Incarnationis 1096, pontificatus autem domni Urbani secundi PP. octavo.



CXXXIX. Urbani II papae ad Richardum sanctae Romanae Ecclesiae cardinalem epistola. (Anno 1095.)
[DUCHESNE (Fr.), Histoire de tous les cardinaux français; Paris, 1660, in-fol., t. II, p. 40.]
[Col. 0414B]

URBANUS episcopus, servus servorum Dei, dilecto in Christo fratri et compresbytero RICHARDO, sanctae Romanae Ecclesiae cardinali et Massiliensi abbati, ejusque successoribus regulariter substituendis in perpetuum.

Justis votis assensum praebere, justisque petitionibus aures commodare nos convenit, qui licet indigni justitiae custodes atque praecones in excelsa apostolorum principum Petri et Pauli specula Domino disponente videmur existere. Quia igitur, et antecessorum tuorum et tui strenuitas in reparando quorumdam coenobiorum statu strenue ac sollicite vigilavit, petitioni tuae duximus annuendum non [Col. 0414C] immerito, ut in eisdem monasteriis disponendis, abbatum scilicet ordinationibus atque correctionibus nostras tibi tuisque legitimis successoribus vices committere debeamus, sicut praedecessori tuo venerabili viro Bernardo ab apostolicae memoriae Gregorio praedecessore nostro commissae sunt, et a religiosis episcopis ac principibus confirmatae, in quorum parochiis habentur monasteria: Videlicet monasterium Sanctae Mariae de Riupoly in episcopatu Ausoniensi. In Girondensi monasterium S. Stephani de Baleolis, et S. Petri de Bisalduno. In Elnensi monasterium S. Michaelis de Coxano. In Bigorritano monasterium S. Savini et S. Severi. In Albiensi monasterium S. Benedicti de Castris, ubi beatus Vincentius levita et martyr requiescit. In [Col. 0414D] Tolosano episcopatu monasterium Sanctae Mariae de Soricino. In Rhutenensi monasterium S. Amantii, et Vabrense. In Carcassionensi monasterium Sanctae Mariae de Crassa. In Nemausensi monasterium S. Petri de Psalmodio. In Arelatensi, S. Petri de Monte Majori. In quibus omnibus defuncto abbate, tibi tuisque successoribus cura sit, communi religiosorum fratrum consilio, de ipsorum congregatione regulariter eligere successorem. Quod si inter ipsos huic regimini nequiverit idoneus inveniri, de vestra, id est Massiliensi congregatione sibi abbatem assumant, unde institutionis suae ac religionis videntur sumpsisse principia. Si vero, quod absit, ordinatus abbas a sui ordinis rectitudine deviaverit, [Col. 0415A] vestra interierit cum parochiani episcopi consilio abbatis ipsius delicta regulari austeritate corrigere. Qua in re episcopis ipsis non liceat vobis aliqua pravitate resistere. Porro ea quae per episcoporum concessionem, per principum liberalitatem, vel per oblationem fidelium tua strenuitas acquisivit, nos tibi tuisque successoribus ad usum fratrum vestrorum perpetuo possidenda praesentis decreti auctoritate firmamus, salva episcoporum canonica reverentia. Videlicet juxta Avenionem civitatem cellam Sancti Saturnini. In episcopatu Uzetico Sancti Mammetis cellam Lurae. In archiepiscopatu Aquensi parochialem ecclesiam de Cretis, et parochiam de Affuel, et parochiam de Boch et de Caudalonga cum eodem castro, parochiam de Roseth, ecclesiam parochialem de Sparo, et Arhga. Castrum de Papia [Col. 0415B] juxta Marimanam cum portu de Bagneras, parochiam de Cofors. In Forojuliensi ecclesiam parochialem de Grimal, parochiam de Aix et de Flayosco, ecclesiam Sancti Petri cum parochiali ecclesia de Salernis, ecclesiam Sanctae Mariae cum alia contigua ecclesia de Cabaza, parochiam de Luch. In Carpenterasensi episcopatu ecclesiam S. Felicis. In Ebredunensi archiepiscopatu parochiam de Turries. In Vapicensi ecclesiam Sancti Erigii in castro de Medoilo apud Zeniam. S. Victoris cellam in proprio Massiliensis coenobii jure constructum. In Sardinia, in Gallurensi episcopatu ecclesiam Sancti Stephani de Pausada, cum caeteris ecclesiis quas tam episcopus quam judex Mallilieni monasterio contulerunt. In [Col. 0415C] Calarifano judicatu ecclesiam Sancti Luciferi cum subjectis ecclesiis. Ecclesiam Sanctae Catellinae, in Semellia; monasterium quoque Sancti Saturnini et Sancti Antiochi a Caralitano episcopo vobis traditum in perpetuum vestro coenobio firmamus, ita videlicet ut pro decreto quod a nobis venerabilis idem frater noster et coepiscopus Hugo promeruit supra episcopalis obedientiae jus nihil sibi in eis Catalitani episcopi debeant vindicare. Episcopis autem interdictam volumus, ne inconsultis vobis aut locorum praepositi loca vestra vel ecclesias excommunicent aut interdicant. Porro in ecclesiis interdictis vobis licentiam indulgemus, cum ad ea loca veneritis, seorsum divina officia celebrare. Sane si quis in crastinum archiepiscopus aut episcopus, [Col. 0415D] imperator aut rex, princeps aut dux, marchio, comes, vicecomes, judex aut quaelibet ecclesiastica saecularisve persona hujus decreti paginam sciens, contra eam temere venire tentaverit, secundo et tertio commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi alienus fiat, atque in extremo districtae ultioni subjaceat. Cunctis autem vestro coenobio justa servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 0416A] Actum Placentiae per manum Joannis, sanctae Romanae Ecclesiae diaconi cardinalis, pridie Nonas Aprilis, indictione III, anno Dominicae Incarnationis 1096, pontificatus autem domni Urbani II papae VIII.



CXL. Urbani II decretum quo statuit ut Ecclesia Arausicana post G[uillelmi] episcopi mortem conjungatur cum Tricastinensi Ecclesia. (Anno 1095.)
[MANSI, Concil. XX, 809.]

URBANUS, etc. Ad praesentium notitiam et futurorum memoriam non latere volumus quoniam inter Tricastinos et Arausicos diuturna contentio habita est. Tricastinis quidem de unitione, Arausicis vero de parochiarum ecclesiarum divisione contestantibus. [Col. 0416B] Et concertatio cum reverendissimo pontifici Gregorio praedecessori nostro . . . Arausici . . . litteras dirigens, legatum pro hujus rei discussione ad eos se missurum pollicitus est: quod tamen postea . . . indagare nequivimus. In hac autem suspensione . . . . . G . . . . . ecclesiam episcopus electus et consecratus est. Tricastinus ergo episcopus Pontius Arausicensem ecclesiam asserens per multos annos a suis praedecessoribus fuisse possessam, querelam hanc cum ad nostras aures pro multis Ecclesiae Romanae persecutionibus proferre non posset in pluribus Transalpinis conciliis exponi procuravit. Novissime cum ad nostram notitiam pervenisset, nos quoque eam ad concilii proxime celebrandi audientiam [Col. 0416C] differri praecepimus. Interim venerabili fratri nostro Guillelmo Arausicensi episcopo significare curavimus ut ad synodum veniens, se ad defendendum hujusmodi negotium praepararet. Cum autem venisset, ipse quidem divisionis istius canonicas causas proferre non potuit. Tricastinus vero post diuturnam et plusquam centenariam possessionem venerabilium pontificum Romanorum, et Gregorii, et Alexandri privilegiis, causae suae partes tuebatur. Quare nos de Gregorii decreto, quo ab ipsa fuit Ecclesia potitum, quaedam inter fratres nostros quaestio orta est, placuit alium adhuc definiendi causae terminum adhiberi, in quo et Arausicensis episcopus, si quam posset, defensionem nancisceretur, et Tricastinae Ecclesiae clerici de eodem [Col. 0416D] privilegio nos jurejurando facerent certiores. Cumque . . . . . convenissent et confrater noster Arausicensis episcopus, sicut promiserat non venisset, nec excusationes aliquas praemisisset, et tunc nobis placuit negotii finem in tempus aliud protelari. Caeterum clericis et itineris difficultates, et rerum longa dispendia praetendentibus, nec longiores posse moras pati instantissime proclamantibus, visum est fratribus nostris, tam episcopis quam et nostrae apostolicae Ecclesiae cardinalibus, ut Tricastinorum clericorum satisfactionem suscipere deberemus. Tres itaque Tricastinae Ecclesiae clerici super Evangelia sacrosancta jurarunt se vidisse et legisse Romani pontificis Gregorii bullarum privilegium Bonifacio Tricastino episcopo attributum, per quod [Col. 0417A] praedictae Ecclesiae fuerant counitae. Cujus videlicet privilegii tenorem secutus sanctae memoriae pontifex Alexander II praefatas ecclesias censuerat sub uno semper episcopo permanere. Post hoc Arausicensis episcopus cum Ecclesiae suae clericis veniens, eas quas praesignavimus Gregorii papae VII litteras, detulit; alia quoque chartarum monimenta monstravit, quibus et rerum veritas certius claruit, et Tricastinorum relatio vires accepit. Et nos ergo instrumentis talibus roborati secundum fratrum nostrorum judicium praesenti decreto sancimus ut, defuncto fratre nostro venerabili episcopo qui ad praesens Arausicensi Ecclesiae praesidet, utraque mox Ecclesia in pristinam redeat unitatem, nisi forte post proximam quam praeparante Domino exspectamus [Col. 0417B] Pentecosten infra unius anni spatium . . . . . constiterit eas certo Romani pontificis praecepto et decreto fuisse divisas. Alioquin omnis sopiatur . . . ut defuncto confratre nostro superius nominato episcopo eadem Ecclesia ad aliam transeat. Illa vero quae hactenus prima habita est, et deinceps principatum obtineat. Ita tamen ut episcopus qui utrique praefuerit nihil de proventionibus clericorum, redditu, ornatu, ministeriis, quae vel quomodocunque in alterius patrimoniis habentur, modo quocunque vel occasione qualicunque patiatur imminui. Si quis vero hanc nostrae constitutionis paginam, etc.

Actum Cremonae XVII Kal. Maii . . . . . anno Dom. Incarnat. 1095.



CXLI. Privilegium apostolicum Urbani II papae pro monasterio S. Abundii Comensis. (Anno 1095.)
[TATTI, Annali sacri della città di Como. Como. 1663, tom. II, pag. 864.]
[Col. 0417C]

URBANUS episcopus, servus servorum Dei, filio JOSEPH, monasterii S. Abundii abbati, quod juxta Cumanum urbem situm est, ejusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Quia igitur dilectio tua protectionem sedis apostolicae [Col. 0417D] suppliciter expetivit, nos tuis justis petitionibus annuentes, beati Abundii confessoris monasterium, cui largiente Domino praesides, praesentis decreti auctoritate munimus. Statuimus enim ut quaecunque hodie idem coenobium catholicorum pontificum concessione, liberalitate principum, vel oblatione fidelium possidet, sive in futurum, Domino adjuvante, juste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat eumdem locum temere perturbare, aut ejus possessiones auferre, aut ablatas retinere, minuere, vel temerariis vexationibus fatigare. Sed omnia integra [Col. 0418A] conserventur eorum pro quorum sustentatione ac gubernatione concessa sunt usibus omnimodis profutura; salva Romanae Ecclesiae canonica reverentia. Sane si quis in crastinum, archiepiscopus aut episcopus, imperator aut rex, princeps aut dux, marchio, comes, vicecomes, judex, aut ecclesiastica quaelibet saecularisve persona, hujus decreti paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, atque a sacratissimo corpore, ac sanguine Dei ac Domini redemptoris nostri Jesu Christi alienus fiat, et in extremo examine districtae ultioni subjaceat. Cunctis autem [Col. 0418B] eidem loco justa servantibus sit pace Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum Mediolani per manum Joannis, sanctae Romanae Ecclesiae diaconi cardinalis, XVII Kal. Junii, indict. III, anno Dominicae Incarnationis 1096, pontificatus autem domni Urbani secundi PP. octavo



CXLII. Litterae apostolicae Urbani II, quibus institutam a Petro Carcassonensi episcopo clericorum regularium normam in ecclesia S. Nazarii et aliis confirmat. (Anno 1095.)
[Gall. christ. t. VI, Instrum., p. 431.]
[Col. 0418C]

URBANUS episcopus, servus servorum Dei, dilecto fratri PETRO, Carcassonensi episcopo, salutem et apostolicam benedictionem.

Petitionis tuae justitiam agnoscentes, institutionem regularium clericorum, quam tuae prudentiae sollicitudo apud matricem ecclesiam S. Nazarii et apud ecclesias S. Mariae, seu B. Stephani Domino cooperante disposuit, praesentium litterarum auctoritate firmamus, et eam sub apostolica protectione suscipimus. Praecipimus ergo, et per virtutem S. Spiritus interdicimus, ut nulli successorum tuorum, nulli saecularis vel ecclesiasticae potestatis liceat easdem canonicas evertere, et per te illic dispositum regulare propositum dimovere. Universa etiam quae [Col. 0418D] canonicis ipsis ex tua liberalitate collata sunt, aut deinceps conferentur, sive quae deinceps alii quilibet fideles ex suo jure contulerint, firma semper et illibata permaneant, clericorum ibidem sub regularis vitae observantia servientium usibus omnimodis profutura. Si quis vero, quod absit! hujus decreti nostri jure cognito obviam ire tentaverit, animadversione spiritualis gladii feriatur. Observantibus autem hoc pax a Deo et misericordia perpetua conservetur.

Datum Mediolani XII Kal. Junii, anno 1088 [(36) 1Kb] .



CXLIII. Urbanus II ecclesiae S. Petri Standalmontensis, a Mathilde comitissa B. Petro traditae, protectionem suscipit et bona confirmat, ea lege ut clerici quotannis denarium aureum, aut quarto quoque anno bisantium, palatio Lateranensi persolvant. (Anno 1095.)
[Dom CALMET, Hist. de Lorraine, Preuves, p. 505.]
[Col. 0419A]

URBANUS episcopus, servus servorum Dei, dilectis in Christo filiis LEUBRICO et GUACELINO, caeterisque Dei servis, tam clericis quam secum manentibus laicis, in loco qui dicitur Standalmont in episcopatu Metensi, eorumque successoribus in eadem religione permansuris in perpetuum.

Desiderium quod ad religiosum propositum et [Col. 0419B] animarum salutem pertinere monstratur, auctore Deo sine aliqua dilatione est complendum. Vestris ergo, filii in Christo venerabiles, precibus, et charissimae beati Petri filiae Mathildis comitissae intercessionibus inclinati, vestrae habitationis locum, qui dicitur Standalmont, et destinatam apostolorum principis nomini ecclesiam, sub jure et protectione sedis apostolicae specialiter confovendam suscipimus. Quem videlicet locum certis terminis circumscriptum, praefata beati Petri filia Mathildis comitissa, vestrae religioni ad agendam communem et canonicam vitam tradidit, sub censu denarii aurei annuo Lateranensi palatio persolvendo. Per praesentis ergo privilegii paginam apostolica auctoritate statuimus ut quaeque dona quasque possessiones eadem comitissa [Col. 0419C] vestrae contulit ecclesiae, vel in futurum Domino inspirante contulerit, quidquid etiam fideles quilibet in quoque episcopatu de suo jure pro suarum animarum salute deinceps obtulerint, quidquid praeterea concessione pontificum, liberalitate principum juste canoniceque poteritis adipisci, firma vobis vestrisque successoribus et illibata permaneant.

Decernimus ergo ut nulli omnino hominum liceat eumdem locum temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura. Obeunte congregationis vestrae praeposito, nullus ibi qualibet subreptionis astutia vel violentia [Col. 0419D] praeponatur, nisi quem fratres communi consensu, vel fratrum pars consilii sanioris, secundum Dei timorem institutionemque canonicam providerint eligendum. Statuimus etiam ne cui fratrum, post professionem exhibitam, liceat ex eodem claustro sine praepositi seu congregationis permissione discedere: discedentem vero nullus abbatum vel episcoporum, nullus monachorum seu canonicorum sine communium cautione litterarum suscipiat. Consecrationes ecclesiarum, ordinationes clericorum ab episcopo in cujus dioecesi estis, accipietis; siquidem catholicus fuerit, et si gratiam et communionem apostolicae sedis habuerit, et si eas gratis impendere ac sine pravitate voluerit: alioquin a quoque [Col. 0420A] volueritis catholico episcopo, eas accipere liberum sit.

Ad hoc adjicimus ut episcopus locum ipsum gravare non audeat, nec aliquam consuetudinem quae regularium fratrum quieti noceat, irrogare. Porro in ecclesiis quas per diversos episcopatus sub jure vestri loci habetis, de congregationis vestrae fratribus rectores instituendi liberam vobis concedimus facultatem, salvo jure catholici episcopi in cujus dioecesi ecclesiae sitae sunt. Ad indicium autem perceptae hujus a Romana Ecclesia libertatis, supradictum censum per annos singulos, aut in quarto anno bisantium, Lateranensi palatio persolvetis. Si qua sane in crastinum ecclesiastica saecularisve persona, hujus decreti paginam sciens, contra eam temere [Col. 0420B] venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, atque a sacratissimo corpore et sanguine Dei ac Domini Redemptoris nostri Jesu Christi aliena fiat, et in extremo examine districtae ultioni subjaceat. cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Mediolani per manum Joannis, sanctae Romanae Ecclesiae diaconi cardinalis, VII Kalend. Junii, indict. III, pontificatus autem domni Urbani secundi papae octavo.



CXLIV. Urbani II papae epistola ad Salmoriacenses, tam clericos quam laicos. (Anno 1095.)
[D. BOUQUET, Recueil, t. XIV, p. 760.]
[Col. 0420C]

URBANUS episcopus, servus servorum Dei, dilectis filiis tam clericis quam laicis, in pago Salmoriacensi commorantibus, salutem et apostolicam benedictionem.

Quoniam frater Viennensis archiepiscopus nostro et concilii quod largiente Domino Placentiae celebratum est judicio obedire contempsit, ut videlicet Gratianopolitano episcopo Salmoriacensem archidiaconiam [Col. 0420D] restitueret, sicut de ea fuerat investitus, nos vobis praesentium litterarum auctoritate praecipimus ut, ejusdem Viennensis archiepiscopi subjectione posthabita quam a vobis videtur violenter exigere, Gratianopolitano deinceps tanquam proprio episcopo obediatis, donec utrisque praesentibus idem negotium in nostra vel legati nostri audientia canonico judicio definiatur. Si vero etiam nunc Viennensis archiepiscopus usque ad canonicum judicium super investitione hac inquietare praesumpserit, nos ipsum interim ab illius obedientia subtrahimus.

Data Mediolano septimo Kal. Junii.



CXLV. Urbani II privilegium pro Ecclesia Vesontiensi. (Anno 1095.)
[DUNOD, Hist. des Séquanais, tom. II, p. 585.]
[Col. 0421A]

URBANUS episcopus, servus servorum Dei, dilecto filio HUGONI, tertio sanctae Vesontionensis Ecclesiae archiepiscopo, ejusque successoribus, canonice substituendis in perpetuum.

Potestatem ligandi atque solvendi in coelis et in terra, beato Petro ejusque successoribus, auctore Deo, principaliter traditam, Ecclesia verbis illis agnoscit: Quaecunque ligaveris super terram, erunt ligata et in coelo, et quaecunque solveris super terram, erunt soluta et in coelis; ipsique firmitas et alienae fidei confirmatio eodem auctore Deo praestatur, cum [Col. 0421B] ad illum dicitur: Rogavi pro te ut non deficiat fides tua; tu autem conversus confirma fratres tuos. Oportet ergo nos, qui, licet indigni, Petri residere videmur in loco, prava corrigere, certa firmare, et in omni Ecclesia, ad interni arbitrium judicis disponendo sic disponere, ut de vultu ejus judicium nostrum prodeat, et oculi videant aequitatem. Tuis ergo, fili in Christo charissime Hugo, justis petitionibus annuentes, sanctam Bisuntinam Ecclesiam, cui Deo auctore praesidere et apostolicae sedis auctoritate videris, statuimus; quascunque urbes, quascunque parochias, quas decessorum tuorum tempore praefatae metropoli, apostolicae sedis concessio subdidit, perpetuo subditas permanere. Abbatias etiam intra urbem, quas Bisuntina Ecclesia antiquo jure [Col. 0421C] possedisse agnoscitur, in eadem semper concedimus possessione pertinere. In his autem quae extra urbem sunt sitae; videlicet Balmensi, Castri Canonis, Laonensi, Alte Petrensi, Cusatensi, Valleclusensi, Palmensi, Luxoviensi, Lutrensi, Faverniacensi, Sancti Urcissini, id juris tua fraternitas habeat, quod praedecessores tuos constat, permissione sedis apostolicae habuisse. Ad haec quascunque possessiones, quaecunque bona, praedecessorum tuorum, vel tui ipsius industria, sanctae Bisuntinae Ecclesiae jugiter ac legaliter acquisivit, vel in futurum, largiente Domino, poterit adipisci, firma semper habere et illibata sancimus. Praeterea pallium, totius videlicet pontificalis dignitatis plenitudinem, tibi ex apostolicae sedis benignitate ac gratia, indulgemus, quo tua [Col. 0421D] fraternitas, intra ecclesiam tuam uti ad missarum solemnia celebranda meminerit, illis solummodo diebus, quos praedecessoribus tuis apostolicorum privilegiorum auctoritate concessum. Crucem quoque ante faciem tuam secundum antiquam tuae ecclesiae consuetudinem bajulandam tuae dilectioni concedimus. Pallii vero genium, te volumus per omnia vindicare, hujusque indumenti honorem, humilitatem atque justitiam. Tota igitur mente fraternitas tua festinet, se exhibere in prosperis humilem, et in adversis si quando emerserint fortem, cum justitia boni amica perversis contraria; [Col. 0422A] nullius unquam faciem contra veritatem respiciens, nullius unquam faciem pro veritate loquentem premens, misericordiae opibus juxta virtutem substantiae insistens, et tamen super virtutem insistere cupiens, infirmis compatiens, benevalentibus congaudens, de alienis gaudiis tanquam de propriis exsultans, in corrigendis vitiis saeviens, in fovendis virtutibus auditorum animos demulcens, in ira judicium sine ira tenens, in tranquillitate autem severitatis justae censuram non deserens. Haec est, frater charissime, pallii accepti dignitas, quam si sollicite servaveris, quod foris accepisse ostenderis, intus habebis. Fraternitatem tuam superna dignatio, per tempora longa conservet incolumen.

Data apud Ostiam, per manum Joannis, sanctae [Col. 0422B] Romanae Ecclesiae cardinalis, quinto Kal. Julii, indictione III, anno Dominicae Incarnationis 1096, pontificatus autem domni Urbani II papae VIII.



CXLVI. Urbani II epistola ad Lambertum Atrebatensem episcopum. (Anno 1095.)
[MANSI, Concil. XX, 694.]

URBANUS episcopus, servus servorum Dei, dilecto fratri LAMBERTO, Atrebatensi episcopo, salutem et apostolicam benedictionem.

Noverit dilectio tua nos in proximo Novembri, in octavio videlicet S. Martini, apud Clarummontem, annuente Domino, synodale concilium statuisse, ad quod tuam providentiam invitamus, ut, [Col. 0422C] omni occasione seposita, statuto in tempore, praedicto in loco, non omittat occurrere. Noveris praeterea Cameracensem episcopum missis ad nos litteris ac nuntiis pro Atrebatensi Ecclesia vehementer interpellasse, dicentem se et Ecclesiam suam Romanis privilegiis esse munitam; unde oportet prudentiam tuam ad hujus negotii responsionem paratam cum tuis clericis convenire.

Data apud Anicium XVIII Kal. Augusti [(37) 1Kb] .



CXLVII. Urbani II papae privilegium pro monasterio monialium S. Petri Blaziliensis. (Anno 1095.)
[COCQUELINES, Bullar., privileg. summ. pont. Collect., II, 108.]

[Col. 0422D] URBANUS episcopus, servus servorum Dei, dilectae in Christo filiae FLORENTIAE, abbatissae monasterii S. Petri de Blasilia [al., de Bleffe], et eis quae in ipsius loci regimine successerint regulariter, in perpetuum.

Ad haec nos disponente Domino in apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri ac protegere, prout Dominus dederit, debeamus. Unde oportet nos venerabilibus locis manum protectionis extendere, et servorum atque ancillarum Dei quieti attentius providere.

[Col. 0423A] Tuis igitur, dilecta filia in Christo Florentia, precibus annuentes, B. Petri de Blazilia monasterium in Arvernensi comitatu situm, cui Deo auctore praesides, ab Ermengarda comitissa constructum, et Romanae Ecclesiae traditum, sub jure et protectione sedis apostolicae suscipimus, quemadmodum a praedecessoribus nostris constat esse susceptum. Per praesentem itaque privilegii paginam apostolica auctoritate statuimus, ut quaecunque idem coenobium hodie juste possidet, vel in futurum juste et canonice possidebit, et poterit adipisci, in cellis, in ecclesiis, in villis, et in caeteris rebus mobilibus sive immobilibus, tibi tuisque sororibus tam praesentibus quam futuris, regulariter victuris, firma semper et illibata permaneant.

[Col. 0423B] Decernimus ergo, ut nulli omnino hominum liceat, idem coenobium temere perturbare, aut ejus possessiones auferre, vel ablatas retinere, minuere vel temerariis vexationibus fatigare; sed omnia integra conserventur earum, pro quarum sustentatione et gubernatione concessa sunt, nisibus omnimodis profutura, salvo canonico sedis apostolicae jure. Ad indicium autem hujus perceptae a Romana Ecclesia libertatis, per singulos annos quinque monetae vestrae solidos Lateranensi palatio persolvetis. Si quis sane in crastinum archiepiscopus, episcopus, imperator aut rex, aut princeps, aut dux, aut comes, aut vicecomes, judex, aut quaelibet ecclesiastica vel saecularis persona, sciens hujus privilegii paginam, contra eam venire temere tentaverit, [Col. 0423C] secundo tertiove commonitus, si non satisfactione congrua emendaverit, potestatis honorisque sui dignitate careat.

Reliqua desiderantur.



CXLVIII. Caturcensis ecclesiae canonici confirmantur in professione vitae regularis, quam recens professi erant. (Anno 1095.)
[COCQUELINES, tom. II, p. 84.]

URBANUS episcopus, servus servorum Dei, dilectis in Christo filiis, GOSBERTO priori, ejusque fratribus in Caturcensi ecclesia canonicam vitam professis, et eorum successoribus, in eamdem religione permansuris, in perpetuum.

[Col. 0423D] Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utiliter postulata vires indubitanter assumat. Quia igitur vos, o filii in Christo charissimi, per divinam gratiam aspirati, mores vestros sub regularis vitae disciplina coercere, et communiter secundum SS. Patrum institutionem omnipotenti Domino deservire proposuistis; nos votis vestris atque petitionibus paterna benignitate impertimur assensum. Vitae quippe canonicae ordinem, quem professi estis, praesentis privilegii auctoritate firmamus; et ne cui post professionem exhibitam sine prioris seu congregationis licentia [Col. 0424A] de claustro discedere liceat, interdicimus, et tam vos quam vestra omnia sedis apostolicae protectione munimus. Vobis itaque, vestrisque successoribus in eadem religione permansuris, ea omnia perpetuo possidenda sancimus, quae venerabilis frater noster Giraldus Caturcensis episcopus ad gubernationis vestrae solatia noscitur contulisse; ecclesiam scilicet S. Juliani de Bovena, ecclesiam S. Petri de Mortrado; reditus villae, quae dicitur Pardinas, medietatem oblationum ex altari beati Stephani, medietatem census monetae Caturcensis, qui episcopo competere videtur, tertiam partem paratarum, quae parochiani solent episcopo comparari, caetera omnia quae idem episcopus vel jam vobis contulit, vel in futurum est largiente Domino collaturus. Ea etiam [Col. 0424B] quae olim ad Caturciensium canonicorum usum collata, sed post eorum negligentiis detrita, et in manus militum caeterorumque saecularium dissipata sunt. Decernimus ergo ut nulli omnino hominum liceat eamdem canonicam temere perturbare, vel ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quarum sustentatione ac gubernatione concessa sunt, usibus omnimodis profutura. Illud etiam supranominati episcopi constitutum praesentis decreti pagina stabilimus, ut praepositura, sive archidiaconatus, et caeteri ecclesiastici honores Caturcensis ecclesiae vestris vestrorumque successorum consiliis ordinentur. Si qua vero in futurum ecclesiastica saecularisve [Col. 0424C] persona hujus nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat; reamque se divino judicio existere de perpetrata iniquitate cognoscat; atque a sacratissimo corpore ac sanguine Dei et Domini redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

. . . . Joannis sanctae Romanae Ecclesiae diaconi cardinalis, X Kal. Sept. indict. III, anno Dominicae [Col. 0424D] Incarnationis 1096 [(38) 1Kb] , . . . . bani secundi papae octavo.



CXLIX. Privilegium pro monasterio Casae-Dei. (Anno 1095.)
[MABILL. Annal. Bened., V, 337.]

URBANUS episcopus, servus servorum Dei, dilectis filiis PONTIO abbati monasterii quod Casa-Dei dicitur, et universae congregationi salutem et apostolicam benedictionem.

Cum omnipotentis Dei gratia vestrum monasterium per nos visitari, et in honore ac nomine sanctorum [Col. 0425A] martyrum Vitalis et Agricolae ipsius coenobii basilicam dedicare disposuit, dignum duximus ut tam pro beati Roberti meritis, qui coenobium sua quondam opera fundavit, et nunc suis meritis protegit, quam pro religionis vestrae reverentia, vobis vestrisque successoribus in regularis disciplinae observatione mansuris spiritualia sedis apostolicae dona largiremur. Vos igitur in speciales Romanae Ecclesiae filios suscipientes, etc.

Datum apud burgum Sancti Aegidii per manus Joannis, S. R. E. diaconi cardinalis, VIII Idus Septembris, anno Dominicae Incarnationis 1095, pontificatus autem domni Urbani II papae anno VIII.



CL. Urbanus universos per Gothiam et Provinciam fideles hortatur ut conferant ad ecclesiam S. Nicolai construendam in praedio a Stephania comitissa monasterio S. Victoris Massiliensi per ipsum apud Tarasconem tributo. (Anno 1095.)
[MARTENE, ampl. Collect. I, 556.]
[Col. 0425B]

URBANUS episcopus, servus servorum Dei, universis per Gothiam et Provinciam fidelibus salutem et apostolicam benedictionem.

Dilectionem vestram noscere volumus, Stephaniam comitissam cum nobilibus suae terrae, pro animarum suarum remedio, praediolum quoddam Massiliensi monasterio B. Victoris martyris apud Tarasconem per manum nostram concessisse, ad construendam ecclesiam B. Nicolai confessoris. Vos igitur. . . . . . [dilecti] filii, litteris praesentibus admonemus ut ad [Col. 0425C] ejusdem construendam [constructionem], et fratrum illic Deo servientium sustentationem, opem vestram et auxilium impendatis. Quicunque vero locum illum eleemosynis suis de suarum rerum jure amplificare, quicunque monachos ibi Deo servientes ope sua et consilio adjuvare curaverit, atque coemeterium quod juxta praedictam ecclesiam constitutum est, liberum illibatumque servaverit, suorum indulgentiam peccatorum a Domino consequatur, ipsiusque Dei gratia et apostolorum Petri et Pauli benedictione donetur.



CLI. Bulla Urbani II papae pro monasterio S. Aegidii. (Anno 1095.)
[Gall. Christ., t. VI, p. 183.]

[Col. 0425D] URBANUS episcopus, servus servorum Dei, dilectis in Christo filiis ODONI, abbati monasterii S. Aegidii, et universae congregationi salutem et apostolicam benedictionem.

Gratiae supernae miserationi tam per nos quam et per vestram religionem agendae sunt, quia nos ad vestrum coenobium pervenire, et una vobiscum B. Aegidii solemnitatem celebrare disposuit. Unde nos erga B. Aegidium ampliori devotione ferventes, tam vos quam vestra omnia ampliori sedis apostolicae munimine protegere et confirmare curamus. Omnem igitur libertatem seu immunitatem vobis ac vestro coenobio per antecessorum nostrorum privilegia contributam nos quoque praesentis decreti pagina [Col. 0426A] roboramus et quidquid super ea nos vobis hactenus concessisse cognoscimur. Unde etiam vestrae quieti attentius providentes, Nemausensem episcopum vobis infestum nostra studuimus auctoritate coercere. Cum enim vos super ecclesia S. Andreae de Bernice et aliis quibusdam, quas antecessorum suorum temporibus possederatis, inquietaret, nos ei omnino ab hujusmodi molestiis cessare praecipimus, et sic vobis omnia quiete dimittere, sicut antecessorum nostrorum tempore vos possedisse constiterat. Abbatiam praeterea Beati Eusebii et omnes possessiones, quas hodie juste possidere videmini, vobis vestrisque successoribus perpetuo possidendas apostolica auctoritate firmamus. Statuimus etiam ut de caetero nullo archiepiscopo liceat super vestrum [Col. 0426B] coenobium vel abbatem manum excommunicationis aut interdictionis extendere, sed in B. Petri et ejus vicariorum manu quieti semper ac liberi per omnipotentis Dei gratiam maneatis; poenitentibus vero qui pro scelerum suorum venia coenobii vestri basilicam, in qua beati Aegidii corpus quiescere dignoscitur, expetierint, eam intrare, et illic Domino sua concedimus vota persolvere. A conjugiis etiam liberos ad monachatum admitti sine episcoporum contradictione concedimus. Vos enim pro ejusdem B. Aegidii meritis et religionis vestrae reverentia quietos omnino persistere, et tanquam oculi nostri pupillam volumus custodiri. Haec omnia ut in perpetuum firma et intemerata permaneant Dei omnipotentis, Patris, et Filii, et Spiritus sancti judicio et potestate [Col. 0426C] sancimus.

Datum Avenione per manum Joannis, sanctae Romanae Ecclesiae diaconi cardinalis, pridie Idus Sept., indict. III, anno Dominicae incarn. 1096 [1095], pontificatus autem domni Urbani II papae anno octavo.



CLII. Urbanus II papa confirmat regularem disciplinam canonicorum S. Avenionensis ecclesiae, qui cum bonis omnibus ad canonicam ipsam spectantibus sub protectione sedis apostolicae suscipiuntur. (Anno 1095.)
[COCQUELINES, tom. II, p. 81.]

URBANUS episcopus, servus servorum Dei, dilectis filiis SYLVESTRO praeposito, et ejus fratribus, in [Col. 0426D] Avenionensis ecclesia canonicam vitam professis, eorumque successoribus, in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur vos, o filii in Christo charissimi, per divinam gratiam aspirati, mores vestros sub regularis vitae disciplina coercere, et communiter secundum SS. Patrum institutionem omnipotenti Deo deservire proposuistis; nos votis vestris paterno congratulamur affectu. Unde etiam petitioni vestrae benignitate debita impertimur assensum, et vitae canonicae ordinem, quem professi estis praesentis privilegii auctoritate firmamus; et ne cui post professionem [Col. 0427A] exhibitam proprium quid habere, neve sine praepositi congregationis licentia de claustro discedere liceat, interdicimus, et tam vos quam vestra omnia sedis apostolicae protectione munimus. Vobis itaque vestrisque successoribus, in eadem religione permansuris, ea omnia perpetuo possidenda sancimus, quae impraesentiarum pro communis victus sustentatione possidere videmini: ecclesiam scilicet S. Agricolae de Lupera, et sancti Pauli de Palude, S. Domi. . . . et S. Columbae de Cortedune, et S. Georgii de Garriga, pagi de Mairranica partem quartam, et insularum ad ipsum pertinentium. Universas praeterea Avenionensis ecclesiae praebendas et honores seu dispensationes, quas hodie possidetis vos, qui, auctore Domino, vitam canonicam ducitis; [Col. 0427B] sive quas clericorum quidam obtinent, qui necdum propriis obrenuntiaverint, communitatis vestrae usibus confirmamus, quocunque in tempore illas aperiri contigerit, et quaecunque deinceps concessione pontificum, liberalitate principum, vel oblatione fidelium, juste atque canonice poteritis adipisci. Ad haec decernimus ut, defuncto Ecclesiae vestrae episcopo, successoris vestrum electio potissimum vestrorumque successorum qui canonice vixerint, deliberatione persistat. Id ipsum etiam et universae Ecclesiae, seu claustri vestri praepositis, sive dispensatoribus eligendis perpetuo observandum censemus. Si qua sane in crastinum ecclesiastica saecularisve persona, hujus nostrae constitutionis paginam sciens contra eam temere venire tentaverit, secunda tertiave [Col. 0427C] commonitione si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, a sacratissimo corpore et sanguine Dei et Domini Redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem congregationi justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Datum Avenione per manum Joannis, Romanae Ecclesiae diaconi cardinalis, XVII Kal. Octob., indict. III, anno Dominicae Incarnationis 1095, pontificatus domni Urbani papae anno octavo.



CLIII. Privilegium ab Urbano II ecclesiae S. Ruffi concessum, salva in omnibus Avenionensis episcopi canonica reverentia. (Anno 1095)
[Gall. Christi. vet., t. IV, p. 802.]
[Col. 0427D]

URBANUS episcopus, servus servorum Dei, dilectis in Christo filiis ARBERTO abbati, ejusque fratribus in ecclesia S. Ruffi canonicam vitam professis, et eorum successoribus in eadem religione permansuris in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Quia [Col. 0428A] igitur, filii in Christo charissimi, per omnipotentis Dei gratiam aspirati, primam nascentis Ecclesiae conversationem multis jam temporibus destitutam renovare proposuistis, ut secundum SS. Patrum instituta corde uno et una anima sub jugo regulae omnipotenti Domino serviatis; nos religioni vestrae paterno congratulamur affectu. Et ut semel inchoata religio, auctore Deo, semper inviolabilis perseveret, tam vos quam vestra omnia sedis apostolicae gremio confoventes, praesentis privilegii auctoritate munimus. Statuimus enim ut nemini inter vos professione exhibita proprium quid habere, nec sine tua, fili Arberte abba, et eorum qui post te in eodem regimine successerint, aut sine communi congregationis licentia de claustro discedere liberum [Col. 0428B] sit; et si decesserit, et commonitus redire contempserit, tibi tuisque successoribus facultas sit ejusmodi ubilibet a suis officiis interdicere: interdictum vero nullus episcoporum abbatumve suscipiat. Praeterea per praesentis decreti paginam apostolica vobis auctoritate firmamus ecclesiam Sanctae Mariae infra urbem Lugdunensem; ecclesiam Sancti Petri secus Diam, ecclesiam S. Jacobi de Melgorio, ecclesiam de Buxa, ecclesiam de Turre, ecclesiam de Caneyrag, ecclesiam de Venees, ecclesiam de Armazanazas cum capella, ecclesiam de Boterita, et omnia quae episcopi Avenionensis Benedictus Rostagnus et Gibillinus vestrae Ecclesiae contulerunt. Ad haec etiam adjicimus ut quaecunque hodie vestrum coenobium juste possidet, sive in futurum concessione [Col. 0428C] pontificum liberalitate principum, et oblatione fidelium juste ac canonice poterit adipisci, vobis vestrisque successoribus, qui in eadem religione permanserint, integra semper illibataque permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablata retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, salva in omnibus Avenionensis episcopi canonica reverentia.

Datum Tricast., per manum Joannis, sanctae Romanae Ecclesiae diaconi cardinalis, indictione tertia, decimo tertio Kalend. Octobris, anno Dominicae Incarnationis [Col. 0428D] millesimo nonagesimo sexto, pontificatus vero domni Urbani II papae VIII.



CLIV. Urbani II papae privilegium pro Ecclesia Matisconensi. (Anno 1095.)
[Gall. Christ., t. IV Opp., p. 284.]

URBANUS episcopus, servus servorum Dei, dilecto fratri LANDRICO Matisconensi episcopo suisque successoribus canonice promovendis in perpetuum.

Justis votis assensum praebere justisque petitionibus aures accommodare nos convenit, qui, licet indigne, custodes atque praecones in excelsa apostolorum principum Petri et Pauli specula positi, Domino [Col. 0429A] disponente, videmur existere. Tuis igitur, frater in Christo reverendissime Landrice, justis petitionibus annuentes, sanctam Matisconensem Ecclesiam, cui, auctore Deo, praesides apostolicae sedis auctoritate munimus. Statuimus enim ut ecclesia de Prisciaco, de Fabricis, de Verchessoto, de Mardubrio, ecclesia Sancti Amoris et caetera omnia quae tua fraternitas ex hostium manibus erepta reparavit, universa etiam quae juste ad eamdem ecclesiam pertinere noscuntur, tibi tuisque successoribus libera semper et illibata serventur. Interdicimus etiam ut, te ad Dominum evocato, vel tuorum quolibet successorum, nullus omnino invitis vestrae ecclesiae clericis aut episcoporum aut ecclesiae res auferre, diripere vel distrahere audeat; ipsum autem clericorum claustrum, [Col. 0429B] et claustri domos ita semper liberas permanere sancimus ut nemini illis violentiam liceat irrogare. Ad haec adjicientes decernimus ut quaecunque in posterum liberalitate principum vel oblatione fidelium vestra ecclesia juste et canonice poterit adipisci, firma tibi tuisque successoribus et illibata permaneant. Si quis sane archiepiscopus, aut episcopus, aut imperator, aut rex, dux, comes, vicecomes, judex, aut ecclesiastica quaelibet saecularisve persona, hujus privilegii paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, atque a sacratissimo [Col. 0429C] corpore et sanguine Dei ac Domini Redemptoris nostri Jesu Christi alienus fiat, et in extremo districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Cluniaci, per manus Joannis, sanctae Romanae Ecclesiae diaconi cardinalis, XV Kalendas Novembris, indictione III, anno Dominicae Incarnationis millesimo nonagesimo sexto, pontificatus autem domini Urbani II papae octavo.



CLV. Urbani II epistola ad Guarnerium de Castellione.---Illi sub excommunicationis poena praecipit ut Lambertum, episcopum Atrebatensem, in itinere ad synodum captum dimittat. (Anno 1095.)
[MANSI Concil. XX, 695.]
[Col. 0429D]

URBANUS episcopus, servus servorum Dei, dilecto filio GUARNERIO, Pontionis filio, salutem et apostolicam benedictionem, si obedierit.

Venerabilem fratrem nostrum Atrebatensem episcopum ad concilium venientem te cepisse audivimus, et cur ceperis plurimum miramur. Rex enim Francorum non solum venire ad nos alios non prohibet, verum etiam omnibus suae potestatis episcopis et abbatibus venire ad concilium licentiam [Col. 0430A] dedit. Unde litteris te praesentibus ut captum commonemus episcopum pro reverentia B. Petri ac nostro amore cum suis omnibus liberum adira permittas; alioquin quandiu illum tenueris, et te et terram tuam excommunicationi subjicimus.



CLVI. Urbani II epistola ad archiepiscopum Senonensem.---Mandat, commoneat Guarnerium ut episcopum Atrebatensem dimittat. (Anno 1095.)
[MANSI, Concil. XX, 695.]

URBANUS episcopus, servus servorum Dei, charissimo fratri Senonum archiep. RICHERIO, salutem et apostolicam benedictionem.

[Col. 0430B] Audivimus Guarnerium, Pontionis filium, venerabilem fratrem nostrum Atrebatensem episcopum ad concilium venientem cepisse, captumque retinere, ea propter litteris te praesentibus jubemus ut eumdem Guarnerium captum praesulem cum suis omnibus libertati restituere commoneas. Quod si contempserit, quandiu illum tenuerit, et ipsum et locum suum excommunicationi subjicias.



CLVII. Privilegium pro monasterio Silviniacensi. (Anno 1095.)
[Bibliotheca Cluniacensis, p. 309.]

URBANUS episcopus, servus servorum Dei, filiis in [Col. 0430C] Domino charissimis Silviniacensis coenobii monachis, salutem et apostolicam benedictionem.

Quoniam supernae benedictionis dignitate multimoda actum est ut nos ipsi monasterium vestrum, et beati Majoli corpus intra ecclesiam ad locum alium transferre meruerimus, dignum duximus, cum Cluniacensis coenobii, cui tanquam membra capiti singulariter inhaeretis, dilectione praecipua, tum religionis vestrae reverentia, vos et locum vestrum specialius sedis apostolicae protectione munire. Eapropter praesente confratre nostro venerabili Durantio, Arvernensi episcopo, constituimus ne pro communi parochiae excommunicatione, vel interdictione, ullo unquam tempore coenobium vestrum interdictionis alicujus jacturam sentiat, nec [Col. 0430D] ulli viventium facultas sit infra monasterium, seu villae adjacentis ambitum, aut assultum facere, aut quemlibet hominem capere vel depraedari. Unde etiam egregium militem Archimbauldum sub manus propriae stipulatione in manum nostram polliceri, supra parentis proprii tumulum fecimus, ut universa quae pater aut avi ejus loco vestro contulerant, tam in rebus quam in immunitatibus et consuetudinibus, omni vitae suae tempore debeat illibata servare, etc.

Datum apud Monticulum, per manum Joannis, sanctae Romanae Ecclesiae diaconi cardinalis, Idibus Novembris, indict. III, anno Dominicae Incarnationis 1097, pontificatus autem domni papae Urbani VIII.



CLVIII. Definitio quae fuit inter Gothofredum Magalonensem episcopum et Petrum Anianensem abbatem in concilio Claromontano. (Anno 1095.)
[MANSI, Concil. XX, 910.]
[Col. 0431A]

Cum apud Claromontem, Arvernorum civitatem, dominus papa Urbanus II in concilio resideret, consedentibus in eodem concilio diversarum provinciarum primatibus, archiepiscopis, abbatibusque quamplurimis, veniens ante venerabilem papam Gothofridus, Magalonensis episcopus, clamorem fecit super abbate Petro et monachis Anianensis monasterii, quod monachorum et abbatis ordinationes et consecrationes ecclesiarum aliunde quam ab [Col. 0431B] Ecclesia Magalonensi quaererent aut acciperent, et quod contra fas praesumptione illicita sub obtentu privilegii poenitentia dandi excommunicandique ac absolvendi seu reconciliandi vel alienos parochianos undecunque passim recipiendi ad sepulturam inaudito more licentiam vindicarent. Quod narratum in concilio valde displicuit omnibus. Placuit autem domino papae Urbano et universo sancto collegio ut tale privilegium cassaretur et abraderetur, et ut abbas Anianensis Petrus in medio concilii ante Magalonensem episcopum veniens in manu ejus obedientiam debitam promitteret Ecclesiae Magalonensi de ordinationibus et consecrationibus et judiciis, salvis tamen privilegiis Anianensis monasterii, inquantum secundum canones pro salute et stabilitate [Col. 0431C] ipsius monasterii constituta fuerant. Quam definitionem inter utramque Ecclesiam Alexander II papa antea fecerat, sic scribens: Alexander episcopus, servus servorum Dei, abbati et universae congregationi Anianensis monasterii salutem et apostolicam benedictionem. Pervenit ad nos querela Magalonensis episcopi super intolerabili praesumptione et inobedientia vestra, quod, quamvis Romanam Ecclesiam episcopum eum censere et tolerare cognoveritis, nullius tamen episcopalis reverentiae honorem sibi attribuitis, imo et contemptu ejus, illicita vobis usurpantes, in corpus totius Ecclesiae graviter ac nefande delinquitis. Nam quod excommunicatos illius nulla auctoritate fulti suscipitis, et quod ejus manus impositione contempta ordinationes vestras ad libitum vestrum aliunde [Col. 0431D] petitis, in hoc et canonicae traditionis instituta corrumpitis, et exemplo reprobo grave scandalum in Ecclesia generatis. Unde vos auctoritate apostolica commonemus ut haec et alia hujusmodi penitus relinquentes praefato episcopo vestro deinceps totius subjectionis et reverentiae debitum exhibeatis, scientes quoniam si haec querela ulterius ad nos delata fuerit, districtam in se temeritatis vestrae pertinacia vindictam provocabit. Ne autem inter utramque Ecclesiam Magalonensem et Anianensem dissensionis aut discordiae occasio ulla remaneret, dominus papa Urbanus hanc definitionem scribi jussit, scriptamque sigillo apostolicae sedis firmavit.

Datum apud Arverniam XIII Kal. Decembris, per [Col. 0432A] manus Joannis, S. R. E. diaconi cardinalis, anno Dominicae Incarnationis millesimo nonagesimo quinto, indictione tertia, anno pontificatus domini Urbani papae II octavo.



CLIX. Bulla confirmationis privilegiorum monasterii Celsiniacensis. (Anno 1095.)
[BALUZ., Miscell. II, 175.]

URBANUS episcopus, servus servorum Dei, dilectis filiis Celsiniacensis coenobii monachis salutem et apostolicam benedictionem.

Ad hoc nos disponente Domino in apostolicae sedis servitium promotos agnoscimus ut ejus filiis auxilium [Col. 0432B] implorantibus efficaciter subvenire et ei obedientes tueri ac protegere prout Dominus dederit debeamus. Unde oportet et nos venerabilibus locis manum protectionis extendere et servorum Dei quieti attentius providere. Igitur tam pro vestra speciali religione quam pro venerabilis fratris nostri Hugonis Cluniacensis abbatis dilectione, ad cujus curam ex Cluniacensis coenobii jure locus vester pertinet, vestris, filii in Christo charissimi, precibus annuentes, monasterium vestrum praesentis decreti auctoritate munimus. Statuimus enim ut quaecunque hodie vestrum coenobium juste possidet sive in futurum concessione pontificum, liberalitate principum, vel oblatione fidelium juste atque canonice poterit adipisci, firma vobis vestrisque successoribus [Col. 0432C] semper et illibata permaneant, in quibus haec propriis nominibus duximus exprimenda: in ipso videlicet burgo qui monasterio adjacet Sanctae Mariae et Sancti Martini, in pago Ucionensi ecclesiam Sancti Remigii de Carniaco, Sancti Jacobi de Varennis, Sancti Quintini, Sancti Stephani, Sancti Juliani de Paleariis, Sanctae Mariae de Masliaco, Sancti Germani Brennacum, ecclesiam novam in Luridensi pago, coenobium Calcidi montis, Sanctae Mariae de Beverias, ecclesiam de Monterevello, de Viverolo, de Bafia, de Grandirivo, de Zalmantanias, de Ambert, de Marcac, de Teulerias, ecclesiam Sanctae Mariae de Monte, Sancti Ferreoli, Sancti Eligii, in Privatensi pago ecclesiam Sanctae Florinae, Sancti Gervasii, ecclesiam de Abulnac, de Burnunculo, de [Col. 0432D] Leuton, de Lendan, de Clais, de Vescon, de Girmac, in pago Talendensi ecclesiam Sancti Hilarii, Sancti Martialis, eccelesiam de Chidrac, de monte Acuto, de Plauzac, de Ozac, de Soletis, capellam de Monte, in pago Todornensi ecclesiam Sancti Lupi, Sancti Juliani et Sanctae Mariae apud Cauriacum, ecclesiam de Matesc cum ecclesiis ad ipsum locum pertinentibus, in pago Taluensi ecclesiam Sanctorum Martyrum Cyrici et Julitae, Sancti Pardulfi, Sancti Donati, Sancti Victoris, ecclesiam de Cingulis, cum universis possessionibus et appendiciis eorum. Praeterea decernimus ut nulli omnino liceat eamdem ecclesiam temere perturbare aut ejus possessiones auferre, vel ablatas retinere, minuere, vel temerariis [Col. 0433A] vexationibus fatigare, sed omnia integra conserventur eorum pro quorum sustentatione et gubernatione concessa sunt usibus omnimodis profutura; salva tamen in omnibus debita abbatum Cluniacensium reverentia. Nulli etiam facultas sit adjacentem monasterio burgum invadere, depraedari, vel noxias aliquas consuetudines exactionis imponere. Porro sepulturam ejusdem loci omnino liberam esse decernimus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Et quia, largiente Domino, monasterii vestri ecclesia nostris manibus est consecrata, hoc quoque praesenti capitulo subjungimus, ut pro beati Petri et nostrae consecrationis reverentia nullus deinceps audeat in [Col. 0433B] idem monasterium excommunicationis aut interdictionis proferre sententiam, quatenus ab omni servitii singularis infestatione securi omnique gravamine mundanae oppressionis remoti in sanctae religionis observatione seduli atque quieti omnipotenti Domino placere totius mentis et animae virtutibus anheletis. Si qua sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine [Col. 0433C] districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen, amen.

Datum apud oppidum Sancti Flori per manum Joannis, sanctae Romanae Ecclesiae diaconi cardinalis, indictione III, VII Idus Decembris, anno Dominicae Incarnationis 1095, pontificatus autem domini Urbani II papae VIII.



CLX. Urbani II papae epistola ad canonicos Engolismenses, qua praepositurae de Juliaco attributionem ipsis ab Ademaro factam confirmat. (Anno 1095.)
[MANSI, Concil. XX, 919.]
[Col. 0433D]

URBANUS episcopus, servus servorum Dei, dilectis filiis Engolismensis Ecclesiae canonicis salutem et apostolicam benedictionem.

Officii nostri nos hortatur auctoritas pro Ecclesiarum statu sollicitos esse, et quae recte statuta sunt stabilire. Illam igitur constitutionem quam venerab. frater noster Ademarus episcopus de praepositura illa constituit, quae est in villa Juliaco in pago Sanctonensi, nos litterarum praesentium auctoritate firmamus. Constituimus enim ut praepositura eadem nulla unquam venalitate distrahatur, nulla unquam vel consanguinitatis vel successionis occasione fratrum [Col. 0434A] communiter in Engolismensi ecclesia viventium gubernationi et victui subtrahatur, ita ut nec episcoporum Engolismensium alicui liceat illius villae, seu praepositurae redditus in usus alios vindicare, sed tam ipsa quam caetera quae juste hodie possidetis, et quaecunque vel de amissis recuperare, vel aliunde legitime poteritis acquirere, vobis vestrisque successoribus in communi vita permanentibus integra semper et illibata permaneant. Si quis vero constitutioni huic et decreto nostrae auctoritatis pertinaciter contraire tentaverit, per convenientes inducias monitus, nisi satisfactione congrua emendaverit, sancti Spiritus gladio et apostolicae districtionis ultione plectatur.

Data apud Clarummontem Arverniae XI Kalen. [Col. 0434B] Decemb. per manum Joannis, S. R. E diaconi cardin., indict. III, ann. Dom. 1096 [1095], pontif. domini Urbani II PP. VIII.



CLXI. Urbanus II papa monasterii Aubechiensis possessiones et jura confirmat. (Anno 1095.)
[Gall. Christ. III, Instrum., 17.]

URBANUS episcopus, servus servorum Dei, dilecto filio ROGERIO, abbati monasterii quod situm est in parochia Cameracensi, in insula quae dicitur Abbatias, salutem et apostolicam benedictionem.

[Col. 0434C] Officii nostri nos hortatur auctoritas, quae recte statuta sunt, stabilire. Quamobrem, charissime fili Rogeri, tuis petitionibus apostolicae benignitatis aures inclinantes, monasterium sanctissimae Trinitatis, cui, auctore Deo, praesides, praesentis decreti auctoritate munimus, et quaecunque bona venerabilis confrater noster Gerardus Cameracensis episcopus, cujus nimirum donatione locus ipse institutus esse cognoscitur, praefato monasterio contulit: quaecunque praeterea quilibet fideles de suo jure concesserunt integra semper et illibata manere apostolica auctoritate sancimus. Decrevimus itaque ut nulli omnino hominum liceat eumdem locum temere perturbare, vel ejus possessiones auferre, minuere, vel temerariis vexationibus fatigare; [Col. 0434D] sed omnia integra conserventur eorum pro quorum sustentatione ac gubernatione concessa sunt usibus omnimodis profutura. Quisquis autem locum ipsum pro divini timoris reverentia, vel rebus suis ditare, protegere, vel pro sua facultate exaltare studuerit, omnipotentis Dei misericordiam et apostolorum ejus gratiam consequatur. Qui vero contra hujus nostri decreti tenorem pertinaciter agere tentaverit, sancti Spiritus gladio plectatur.

Datum apud Clarummontem Arverniae per manum Joannis, sanctae Romanae Ecclesiae diaconi cardinalis, III Kal. Decembris, indict. III, anno Dominic. Incarnationis 1095; pontificatus autem domni Urbani II papae anno VIII.



CLXII. Confirmatio S. Dionysii de Nogento, per domnum Urbanum II papam facta. (Anno 1095.)
[Bibliotheca Cluniacensis, p. 544.]
[Col. 0435A]

URBANUS episcopus, servus servorum Dei, universae congregationi monasterii S. Dionysii quod situm est inter flumen Igunae castrumque Nogenti, salutem et apostolicam benedictionem.

Sicut irrationabilia poscentibus negari debet ascensus, sic justa petentium votis benigna debemus assentione concurrere. Idcirco dilecti filii nostri Gaufridi comitis de Mauritania, et ejus conjugis Beatricis devotioni duximus annuendum. Is siquidem comes B. Dionysii martyris monasterium in Carnotensi [Col. 0435B] parochia inter Igunae fluvium et castrum Nogenti ab avo suo Gaufrido fundatum, et a patre suo Rotroco ex parte aedificatum, sua tandem instantia consummavit, consummatum et rebus suis donatum, annuentibus venerabilibus viris Richerio Senonensi archiepiscopo, et Gaufrido Carnotensi episcopo, collaudantibus et subscribentibus tam uxore ejus supra nominata Beatrice, quam filio Rotroco, sanctis apostolis Petro et Paulo et Cluniacensi coenobio sub reverendissimi confratris nostri Hugonis abbatis praesentia obtulit. Quam oblationem nostra postulaverunt auctoritate firmari. Nos igitur tam praefatum beati Dionysii monasterium, quam omnia ad id pertinentia, sub jure et dispositione Cluniacensium fratrum perpetuo permanere sancimus. [Col. 0435C] Praecipientes et sub districtione anathematis interdicentes, ne quis unquam eumdem locum a Cluniacensis coenobii unitate subtrahat. Apostolica etiam auctoritate statuimus ut quaecunque dona, quascunque possessiones praefati comites vel alii quilibet fideles de suo jure eidem monasterio contulerunt, sub apostolicae sedis tutela integra semper et illibata permaneant. Vicus scilicet supra memoratae adjacens ecclesiae cum decem prati agripennis, et tota in circuitu ecclesiae terra usque ad Roduam fluvium, et super ipsum duo molendina. Terra Burchardi cum broilo. Terra de Belseria, de Asconis villa. Ecclesia S. Hilarii cum decimis et appendiciis suis omnibus. Ecclesia S. Leobini de Flaciaco, S. Leobini de Bracle, S. Hilarii de Bebanisuilla, [Col. 0435D] S. Albini de Coldreciolo, S. Mariae de Margone, S. Petri de Bruyeria, S. Martini de Berduys. Ecclesiae S. Joannis de Mauritania, S. Macuti, et S. Germani. Ecclesia S. Albini de Campo rotundo cum tota Nigellae terra et appendiciis suis omnibus super Eram fluviolum. In loco qui dicitur Vivariis terra omnis culta et inculta, exquisita et inquirenda, cum pratis, silvis, et servorum rebus, ibique, et in comitatu Mauritaniae morantium. In Cenomanensi episcopatu ecclesia S. Petri de Cetone, saltus consuetudinarii tam ad usus ecclesiae, quam ad usus monachorum et hominum suorum, praeter saltum Perticuli. In omnibus saltibus pascua porcorum monasterii gratis. In loco qui dicitur Oratorius, [Col. 0436A] terra unius aratri. In Morisim villa unius aratri terra. In fracta valle decem agripenni vineae, molendinum de Ruitaria. Terra de Bremuncurte, terra Bonnaci cum mediatoriis earum. Piscaria in logniae fluvio a vado Bellivilaris usque ad aquam quae dicitur Edera, medietas Bebanisvillae, et silva quae dicitur Ostenganis. Decima telonei Mauritaniae castri. Tolonei quoque decima Nogenti castri. Decima etiam Pasnadii silvae, quae nominatur Resno. Item ecclesia S. Stephani, et S. Joannis in Nogenti castro. S. Hilarius, S. Joannes, S. Stephanus, S. Maria in castro Noiomi. S. Martinus de Magone, S. Albinus de Campo rotundo, S. Albinus de Codricello, S. Maria Magdalene de Ferraria, S. Hilarius de Belenvilla. S. Joannes de Petrafixa, S. Petrus [Col. 0436B] de Aponviller, S. Anastasius de Ronviller, S. Salvator de Campo rotundo, S. Petrus de Boscnileto, S. Martinus de Unverre, S. Leobinus de Flacci, ecclesia Oratorii cum appendiciis et decimis omnibus. Haec habentur in episcopatu Carnotensi. In Cenomanensi episcopatu ecclesiam S. Petri de Cetone, ecclesiam S. Ulfacii, S. Petrus de Mauvis, S. Prejectus de Vileris, S. Hilarius qui est juxta Sanctam Ceronnam, S. Maria de Bure, S. Martinus de Loiseel, S. Germanus de Loisilz, S. Maria, S. Joannes, S. Macutus de Mauritania, S. Audoenus de Tesval, S. Gervasius de Feris, S. Audoenus de Verreriis, S. Martinus de Beloto, S. Martinus de Berziis, S. Martinus de Jamagiis, S. Petrus de Brueria. Praeterea quaecunque vestrum coenobium [Col. 0436C] hodie juste possidet, sive in futurum juste canoniceque poterit adipisci, firma vobis, vestrisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt usibus omnimodis profutura, salva canonica Carnotensis episcopi reverentia. Si qua sane in futurum ecclesiastica saecularisve persona hujus decreti paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque [Col. 0436D] se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem coenobio justa servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.



CLXIII. Urbani II papae epistola ad Guigonem comitem. (Anno 1095.)
[D. BOUQUET, Recueil, t. XIV, p. 761.]

URBANUS episcopus, servus servorum Dei, GUIGONI [Col. 0437A] comiti, clero et populo Gratianopolitano, salutem et apostolicam benedictionem.

Querelam venerabilis confratris nostri Hugonis vestri episcopi de Salmoriacensi pago jam diu agitatam, concilii quod apud Clarummontem civitatem Arverniae celebravimus, auctoritate noveritis definitam. Quia enim confrater noster Viennensis archiepiscopus Guido saepe et nostris litteris et viva nostri oris voce commonitus, de eadem causa obedire contempsit, et investituram quam eidem vestro episcopo Placentiae fecimus, exsequi noluit, nos possessionem illam quam et idem frater Hugo et nonnulli suorum antecessorum possedisse noscuntur, supradicto fratri nostro et Gratianopolitanae Ecclesiae restituimus, et quandiu Viennensis archiepiscopus [Col. 0437B] huic definitioni obedire contempserit, tam ipsum quam Gratianopolitanam Ecclesiam ab ejus obedientia subtraximus. Omnibus etiam in eodem pago commorantibus tam clericis quam laicis, ne Viennensi archiepiscopo obediant interdicimus, donec aut judicium quod factum est exsequatur, aut querela haec ante nos canonico judicio inter utrumque comprobata, certiorem finem accipiat.

Data III Kal. Decembris apud Clarummontem Arverniae.



CLXIV. Urbani synodica ad clerum populumque Cameracensem. (Anno 1095.)
[MANSI, Concil. XX, 917.]
[Col. 0437C]

URBANUS episcopus, servus servorum Dei, universis in clero et populo Cameracensi salutem et apostolicam benedictionem.

In concilio apud Clarummontem Arverniae celebrato cum pro electione dilecti filii nostri Manassis et item Gualcherii a vobis facta quaestio habita, et diligenti fuisset investigatione tractata, patuit Manassem quidem a vobis canonice electum, Gualcherium vero contra sanctorum canonum auctoritatem in vestram se ecclesiam intrusisse. Totius igitur concilii judicio placuit Gualcherium quidem, tanquam invasorem a vestra Ecclesia propellendum, Manassem vero electioni suae et Ecclesiae vestrae restituendum. Gualcherius itaque, suae conscientiae [Col. 0437D] concilio se subtraxit. Tertio igitur evocatum cum omnino subterfugisset, nos ejus fugam pro confessione habentes, secundum universalem concilii sententiam ex sanctorum canonum auctoritate prolatam ab omni episcopali ordine deposuimus, et Manassem electioni suae et vestrae Ecclesiae restituimus, collaudantibus et corroborantibus tam metropolitano vestro Remensi antistite quam et universis ejusdem metropolis suffraganeis. Nunc vos litteris praesentibus commonemus, et apostolica auctoritate praecipimus, ne Gualcherium ulterius recipere praesumatis, Manasse autem tanquam vestro vere catholico episcopo obedientiam plenius impendatis. [Col. 0438A] Neque vos lateat Gualcherium anathemati esse subjectum, si se ulterius de Ecclesiae vestrae praelatione profana praesumptione intromittere tentaverit. Si quis igitur deinceps his decretorum nostrorum praeceptis contraire praesumpserit, omnipotentis Dei, et apostolorum ejus indignationem inveniet et ultionis apostolicae gladio ferietur. Omnes autem qui Gualcherio fidelitatem juraverunt, ab ejusdem sacramenti vinculo apostolica auctoritate absolvimus.

Data apud Arveniam II Kal. Decembris.



CLXV. Urbani II decretum de primatu Lugdunensi. (Anno 1095.)
[MANSI, Concil. XX, 828.]
[Col. 0438B]

URBANUS episcopus, servus servorum Dei, venerabili fratri HUGONI, Lugdunensi archiepiscopo et primati, ejusque successoribus canonice promovendis in perpetuum.

Ex apostolicae sedis debito et sanctorum canonum auctoritate impellimur, in omnibus ubique terrarum Ecclesiis, prave acta corrigere, recte statuta firmare. Unde cum nos in Galliarum partes venire supernae dispositionis dignatio concessisset, curae nobis fuit apud Clarummontem Arverniae generale concilium convocare. Ibi inter alia quae ad synodalem audientiam discutienda perlata sunt, fraternitas tua de primatu sanctae Lugdunensis Ecclesiae querelam exposuit, multis jam ante provincialibus conciliis [Col. 0438C] agitatam. Lecta sunt in eodem concessu eumdem primatum astruentia Romanae et apostolicae auctoritatis privilegia. Cum igitur Richerius Senonensis archiepiscopus pro causa hac die altero respondere praeceptus esset, nullamque excusationis rationem legitimam reddidisset, placuit tamen nobis ex apostolicae mansuetudinis abundantia, ad deliberandum de subjectione hac, in diem tertium inducias indulgere. Tertio itaque die, cum se ille partim pro negotii gravamine, partim pro aegritudinis occasione, synodali conventui subtraxisset, per legatos requisitus, et obedire renuens, adhuc deliberandi inducias flagitabat. Definitionis etiam jam imminente sententia, rursum ab Senonensis ecclesiae suffraganeis in diem alterum, ut eum familiarius convenirent, [Col. 0438D] induciae impetratae sunt; ea nimirum pollicitatione praemissa, ut si etiam ille tunc pertinaciter reniteretur, ipsi tamen definitioni concilii unanimiter obedirent.

Porro die jam sexto concilii evoluto, cum ille adhuc inducias expetendo resisteret, ex totius synodi favore et judicio sancitum est Senonensem archiepiscopum Lugdunensi tanquam primati subjectionem obedientiamque debere, quia et catalogorum auctoritas, et sedis apostolicae idipsum contestabatur auctoritas. Cui profecto sententiae se humiliter obedituros, Senonensis Ecclesiae suffraganei propria quisque voce professus est. Idipsum etiam de Rothomagensi Ecclesia confirmatum est. De [Col. 0439A] Turonensi enim, quia jam a retroactis temporibus sine refragatione obedierat, nulla jam quaestio movebatur. Die vero concilii octavo, tua iterum fraternitas questa est Senonensem archiepiscopum a legatis tuis, Aganone scilicet Aeduensi et Lamberto Atrebatensi episcopis admonitum, nullam adhuc Lugdunensi Ecclesiae pro primatu reverentiam profiteri. Eapropter nos, toto consentiente concilio, pallii usum et suffraganeorum obedientiam, donec ipse obediret, Senonensi archiepiscopo interdiximus. In Rothomagensem quoque, qui aberat, eamdem sententiam promulgamus, nisi infra tres menses post sententiam cognitam, siquidem viva voce non posset, subjectionem debitam scripto polliceretur. Ipsius itaque suffraganeis, qui praesentes aderant, [Col. 0439B] sententiam nostram debita humilitate suscipientibus ac obedientiam promittentibus, sic tandem Lugdunensis Ecclesiae querela diuturna, annuente Domino, terminata est. Per praesentis igitur privilegii paginam, Lugdunensi Ecclesiae tuae primatum super quatuor provincias confirmamus, et per eam tibi tuisque successoribus, his tantum qui eo ordine eoque tenore electi vel promoti fuerint, qui per sanctae memoriae Gregorii VII privilegium praedecessori tuo Gibuino praefixus et praescriptus est. Provinciam autem illas quas vobis confirmamus, dicimus Lugdunensem, Rothomagensem, Turonensem et Senonensem, ut hae videlicet provinciae condignam Lugdunensi Ecclesiae obedientiam solvant, et honorem quem Romani pontifices [Col. 0439C] reddendum esse scriptis propriis praefixerunt, devote humiliterque, salva in omnibus sedis apostolicae reverentia et auctoritate. Si qua sane in crastinum ecclesiastica saecularisve persona, hujus privilegii paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum actionis percipiant, et apud districtum judicem praemia [Col. 0439D] aeternae pacis inveniant. Amen.

Interfuerunt autem definitioni huic archiepiscopi diversarum provinciarum numero duodecim, cum episcopis octoginta, abbatibus nonaginta, et eo amplius.

Datum apud Clarummontem Arverniae per manum Joannis, sanctae Romanae Ecclesiae diaconi cardinalis, Kalendis Decembris, indictione tertia, anno Dominicae Incarnationis millesimo nonagesimo quinto, pontificatus autem domini Urbani secundi papae anno octavo.



CLXVI. Privilegium pro ecclesia S. Jacobi Compostellana. (Anno 1095.)
[FLOREZ, España Sagrada, XX, 21.]
[Col. 0440A]

URBANUS episcopus, servus servorum Dei, dilecto fratri DALMACHIO, Compostellano episcopo, ejusque successoribus canonice promovendis in perpetuum.

Veterum synodalium et gestorum pontificalium series confitetur semper sedi apostolicae licuisse ut et pro temporis ratione conjuncta disjungeret, et disjuncta conjungeret, et sedes sedibus commutaret. Hac igitur praecedentium Patrum auctoritate firmati, tibi, frater in Christo charissimi Dalmati, tuisque successoribus, decreti praesentis auctoritate concedimus pro B. apostoli Jacobi reverentia, ut [Col. 0440B] sicut episcopatus cathedram praedecessores vestri in urbe quae Ilia [(39) 1Kb] dicitur habuerunt, ita perenni deinceps tempore in ea quae Compostella dicitur, et ecclesiam continet in qua B. Jacobi corpus requiescere creditur, habere debeatis. Universa ergo ad praefatae Iliae civitatis dioecesim pertinentia, tibi tuisque successoribus integra semper et illibata permanere decrevimus. Ad haec pro singulari B. Jacobi devotione concedimus ut tam tu quam tui deinceps successores, nulli praeter Romano metropolitano subjecti sint; et omnes qui tibi in eadem sede successerint, per manum Romani pontificis tanquam speciales Romanae sedis suffraganei consecrentur. Praeterea mansuro in perpetuum decreto sancimus ut quidquid hactenus juste beati Jacobi [Col. 0440C] ecclesiae testamentis regalibus oblatum est, quidquid catalogis legitimis continetur, quidquid parochiarum Iriensis cathedra juste habuisse cognoscitur, tibi tuisque legitimis successoribus Compostellae permanentibus firmum semper integrumque servetur. Vestram de caetero condecet sanctitatem, sanctae Romanae Ecclesiae decreta in omnibus observare, et ita virtutum luce interius exteriusque fulgere, ut videant omnes vestra bona opera, et glorificent Patrem vestrum qui in coelis est.

Sane si quis in crastinum archiepiscopus aut episcopus, imperator aut rex, princeps aut dux, marchio, comes, vicecomes, judex aut ecclesiastica quaelibet saecularisve persona, hujus decreti paginam sciens, contra eam temere venire tentaverit, [Col. 0440D] secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi alienus fiat, atque in extremo examine districtae ultioni subjaceat. Cunctis autem haec observantibus, et praefatam B. Jacobi ecclesiam venerantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

[Col. 0441A] Datum apud Privatam [(40) 1Kb] oppidum per manum Joannis, sanctae Romanae Ecclesiae diaconi cardinalis, Nonis Decembris, indictione tertia, anno Dominicae Incarnationis 1095 [(41) 1Kb] , pontificatus autem domini Urbani secundi papae VIII.



CLXVII. Urbani II epistola ad Hugonem Cluniacensem abbatem.---Cluniacensibus monachis facultatem tribuit altaria et decimas retinendi quae pretio comparassent et decimas e manu laicorum retrahendi si secundum Deum fieri possit. (Anno 1095.)
[D. BOUQUET, Recueil, XIV, 716.]

URBANUS episcopus, servus servorum Dei, venerabili fratri HUGONI, Cluniacensi abbati, et fratribus [Col. 0441B] sub ejus regimine constitutus, salutem et apostolicam benedictionem.

Sedis apostolicae benignitas omni semper tempore consuevit Dei servos tanquam mater filios confovere, et in perturbationibus positis consolationis manum clementer alacriterque porrigere. Quia igitur per omnipotentis Dei gratiam jam diu longe lateque religione praecipua floruistis, et bonae opinionis odore plurimos aspersistis, dignum nobis est quieti vestrae in posterum providere, et contra aemulorum insectationes monasterio vestro, tam capiti quam membris, clypeum apostolicae protectionis opponere. Praesentis itaque decreti auctoritate sancimus ut nulli deinceps episcoporum facultas sit pro altaribus et ecclesiis sive decimis quas ante interdicta nostra [Col. 0441C] vel papae Gregorii vobis cognita possedistis, seu post episcoporum concessione acquisistis, gravamen aliquod aut molestiam irrogare; sed sicut eorum permissione, quaedam ex parte, quaedam ex integro habuistis, ita ut in futurum perenniter habeatis [(41*) 1Kb] . Ipsarum quoque quas non habetis ecclesiarum decimas, quae a laicis obtinentur, si secundum Deum eorum potestati subtrahere vestrae religionis reverentia potuerit, ad vestram et pauperum gubernationem vobis liceat possidere. Haec omnia ut omnino firma et immobili stabilitate persistant, omnipotentis Patris, et Filii et Spiritus sancti potestate et apostolica auctoritate confirmamus. Si quis vero decreti hujus tenore agnito, pertinaciter [Col. 0441D] ei obviare praesumpserit, ejusdem Patris et Filii apostolorumque ejus indignationem inveniat, et sancti Spiritus gladio feriatur; cunctis autem vos ac vestra foventibus misericordia, pax et gratia ab Auctore omnium in perpetua saecula conferatur.

Datum apud Brivatam oppidum, per manum Joannis, sanctae Romanae Ecclesiae diaconi cardinalis, [Col. 0442A] Nonis Decembris, indictione III, anno Dominicae Incarnationis 1095, pontificatus vero domni Urbani II papae VIII.



CLXVIII. Diploma Urbani II papae, quo privilegia et bona omnia prioratus Marciniacensis confirmat. (Anno 1095.)
[Bibliotheca Cluniacensis, Append., p. 86.]

URBANUS, servus servorum Dei, Marciniacens coenobii sanctimonialibus salutem et apostolicam benedictionem.

Ad hoc nos, disponente Domino, in apostolicae sedis servitium promotos agnoscimus, ut ejus auxilium implorantibus efficaciter subvenire, et ei obedientes tueri ac protegere, prout Dominus dederit, debeamus. [Col. 0442B] Unde oportet nos venerabilibus locis protectionis manum porrigere, et Deo servientium quieti attentius providere. Igitur tam pro vestra speciali religione quam pro venerabilis fratris nostri Hugonis Cluniacensis abbatis dilectione, ad cujus curam ex Cluniacensis coenobii jure locus vester pertinet, vestris, filiae in Christo charissimae, precibus annuentes, monasterium vestrum praesentis decreti auctoritate munimus. Statuimus enim ut quicunque hodie idem coenobium juste possidet, sive in futurum concessione pontificum, liberalitate principum, oblatione fidelium juste atque canonice possit adipisci, vobis et iis qui post vos in loco eodem ac religione successerint, firma semper et illibata permaneant. In quibus haec propriis nominibus duximus [Col. 0442C] exprimenda. In episcopatu Augustodinensi ecclesia de Varennis, de Briano et de Sarorio, de Begiaco, de Camboliaco, ecclesiam S. Nicetii, S. Fideli, S. Christofori, S. Leodegarii, S. Mariae ex oppido Semmuro, cum decimis et coemeteriis suis: quartam partem ecclesiae S. Martini extra Semmurum. In episcopatu Matisconensi ecclesiam S. Jacobi. In Lugdunensi medietatem villae Vitriaci, ecclesiam S. Martini, ecclesiam S. Reveriani, apud Brianonum, ecclesiam S. Romani, capellam de Celerias, terram Hugonis Letbaldi, cum aliis quibusdam apud Casiotum. In episcopatu Arvernensi, ecclesiam S. Petri de Lodda, S. Vincentii de Lodessa cum decimis et coemiteriis, S. Nicolai ad Tres Fontes. In episcopatu [Col. 0442D] Diensi apud oppidum seu territorium de Orello, ecclesias quatuor. In Valentino episcopatu ecclesiam S. Stephani de Balmam. In comitatu Beardensi, ecclesiam S. Fidei, apud villam quae dicitur Furcas. In episcopatu Pictaviensi ecclesias duas. In Sanctonensi ecclesiam de Montoso. In Leodiensi, villa quae dicitur Argules, cum ecclesia et decimis, [Col. 0443A] et aliam quae dicitur Raicampas. In Rothomagensi, villam quae dicitur Aqua-Bella. In Petragoricensi mansos quindecim Agilmodis priorissae, apud villam Maurensem. In Caturcensi, ecclesiam Sancti Constantii. In Vivarensi [Vaurensi] episcopatu, villas tres, Villeta, Ataid, Glangla, cum universis possessionibus et appendiciis suis. Praeterea decernimus ut nulli omnino hominum liceat eamdem ecclesiam temere perturbare, aut ejus possessiones auferre, aut ablatas retinere, minuere, vel temerariis vexationibus fatigare: sed omnia integra conserventur earum, pro quarum sustentatione ac gubernatione concessa sunt, usibus omnimodis protutura, salva in omnibus debita abbatum Cluniacensium reverentia. Sepulturam ejusdem loci omnino liberam esse [Col. 0443B] sancimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Hoc quoque praesenti capitulo subjungimus ut nulli jam liceat congregatione vestrae vel excommunicationis gravamen inferre, vel divinum officium interdicere, sepulturae debitum prohibere, aut interdicti cujuslibet molestiam irrogare: quia pro Dei timore clausae, et saeculo jam estis emortuae, quatenus ab omni infestatione securae, gravamine mundanae oppressionis remotae, ad aeterni Sponsi semper desiderabilem visionem totius mentis et animae viribus anheletis. Si qua sane in posterum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, [Col. 0443C] si non satisfactione congrua emendaverit, potestatis, honorisque sui dignitate careat, reamque se divino judicio de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, ac in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen. Benedictus Deus Pater Domini nostri Jesu Christi. Amen.

Datum apud oppidum Sancti Flori per manum Joannis, S. R. E. diaconi cardinalis, indict III, anno Dominicae Incarnationis 1096, pontificatus [Col. 0443D] autem domni Urbani II papae VIII, VII Idus Decembris.



CLXIX. Urbani II papae epistola ad Ademarum Engolismensem episcopum.---Ut monachos S. Eparchii per excommunicationis censuram obedire compellat abbati S. Joannis Angeriacensis. (Anno 1095.)
[D. BOUQUET, Recueil, t. XIV, p. 717.]

URBANUS episcopus, servus servorum Dei, venerabili fratri ADEMARO, Engolismensi episcopo, salutem et apostolicam benedictionem.

Charissimus noster in Christo filius Angeriacensis abbas (Ausculfus) propria nobis relatione suggessit S. Eparchii monasterium tuo quondam favore coenobio [Col. 0444A] Angeriacensi subjectum, sed pravorum monachorum praesumptionibus esse subreptum; quos nimirum monachos in nonnullis conciliis pro eadem praesumptione excommunicatos, testante venerabili confratre et vicario nostro Amato metropolitano episcopo, cognovimus. Tuae igitur strenuitati per praesentis scripta praecipimus ut eamdem excommunicationem in tua parochia facias observari, donec iidem monachi supradicto abbati regulariter obedire consentiant.

Data apud Lemovicas, IV Kal. Januarii, per manum Joannis diaconi cardinalis.



CLXX. Bulla Urbani II papae pro monasterio Tutelensi. (Anno 1096.)
[BALUZE, Historia Tutelensis, Appendix, p. 437.]
[Col. 0444B]

URBANUS episcopus, servus servorum Dei, dilecto filio WILLELMO, monasterii Tutelensis abbati, ejusque successoribus regulariter substituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat et utilitas postulata vires indubitanter assumat. Quia igitur dilectio tua ad sedis apostolicae portum confugiens ejus tuitionem devotione debita requisivit, non supplicationi tuae clementer annuimus et Beati Martini Tutelense monasterium, cui, Deo auctore, praesides, decreti praesentis auctoritate munimus. Statuimus enim ut quaecunque hodie idem coenobium juste possidet, sive in posterum [Col. 0444C] concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat praefatum coenobium temere perturbare aut ejus possessiones auferre vel ablatas retinere, minuere, vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt usibus omnimodis profutura. Si quae vero ecclesiae vel praedia Tutelensi monasterio pertinentia per irreligiosos abbates vel monachos hactenus laicis data vel per laicos in aliorum monasteriorum facultatem citra legitimam possessionem usurpata sunt, vestro penitus monasterio restituenda praecipimus. Ad haec [Col. 0444D] adjicientes statuimus ne pro malefactis militum Tutelensi castro habitantium monasterium ipsum excommunicetur, ea tamen conditione, ut iidem milites, si excommunicati fuerint, ad divina illic officia non admittantur. Possessiones etiam Tutelensis coenobii pro ipsorum militum offensis depopulari aut infestari auctoritate apostolica prohibemus. Porro sepulturam loci illius secundum antiquam et canonicam consuetudinem permanere decernimus, salva Lemovicensis episcopi reverentia. Obeunte te nunc ejus loci abbate vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu vel fratrum pars consilii sanioris secundum [Col. 0445A] Dei timorem et beati Benedicti regulam elegerint. Unde sub districti anathematis interdictione sancimus ne ulli omnino personae facultas sit regulari abbatis electioni obsistere aut pro ea munus quodlibet exigere, ut ipsius monasterii fratres omni gravamine mundanae oppressionis remoto in sanctae religionis observatione seduli atque quieti omnipotenti Deo placere totis mentis et animae virtutibus anhelent. Si qua sane in crastinum ecclesiastica saecularisve persona hanc nostrae constitutionis paginam sciens contra eam temere ire tentaverit, secundo tertiove commonita si non congrua satisfactione emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a [Col. 0445B] sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen, amen.

Datum Lemovici, per manum Joannis, sanctae Romanae Ecclesiae diaconi cardinalis, IV Nonas Januarii, indictione quarta, Dominicae Incarnationis 1096, pontificatus autem domni Urbani papae secundi anno VIII.

Bene valete.



CLXXI. Urbani II epistola ad suffraganeos Ecclesiae Remensis.---Illos hortatur ut Manassi, in locum Rainoldi archiepiscopi demortui suffecto, obediant. (Anno 1096.)
[BALUZ., Miscell., edit. Luc. II, 138.]
[Col. 0445C]

URBANUS episcopus, servus servorum Dei, dilectissimis confratribus et consacerdotibus Remensis Ecclesiae suffraganeis, salutem et apostolicam benedictionem.

Defuncto venerabili confratre nostro, vestrae metropolis archiepiscopo, ejusdem Ecclesiae praepositum Manassen communi cleri plebisque consensu secundum sedis apostolicae decreta cognovimus ad ipsius metropolis regimen esse provectum. Quae scilicet provectio, quia sanctis videtur convenire canonibus, non grata nobis esse non potest. Eam igitur auctoritatis [Col. 0445D] nostrae pondere confirmantes, dilectionem vestram litteris praesentibus exhortamur ne ab ejusdem electi persona quod vestri officii interest dissimulatione qualibet subtrahatis, sed omnino satagite ut quod bene incoeptum est, largiente Domino, melius compleatur, ne diutius tanta Ecclesia officiorum episcopalium administratione privetur.

Data Andegavi VIII Idus Februarii.



CLXXII. Clerum, ordinem, milites et plebem Remensem hortatur ut Manassi electo archiepiscopo fidem praestent. (Anno 1096.)
[BALUZ., Miscell. II, 139.]

URBANUS episcopus, servus servorum Dei dilectis [Col. 0446A] filiis clero, ordini, militibus et plebi Remis consistentibus, salutem et apostolicam benedictionem.

Affectionis quidem nostrae viscera, filii in Christo charissimi, angustiata sunt, quia vos pastoris sollicitudine, nos vero confratris et coepiscopi Rainoldi solatio novimus destitutos. Sed in tribulatione hac per omnipotentis Dei gratiam charitatis nostrae praecordia dilatantur, quia vos sollicitudine debita, affectione sollicita, sine dolo, sine pravitate de vestrae Ecclesiae filiis pastorem elegisse comperimus. Asserit autem spei vestrae fiduciam unanimitatis vestrae consensus. Ubi enim universorum postulatio congruit, dubitare nos nequaquam oportet ibi Dominum Jesum et voluntatis auctorem et petitionis arbitrum fore et ordinationis praesulem et largitorem gratiae. Bonis [Col. 0446B] ergo studiis vestris ampliori devotione congratulamur, et quod secundum apostolicae sedis decreta juste sancteque coepistis, nos per omnipotentis Dei gratiam sedis apostolicae assertione firmamus. Vos siquidem in apostolicae sedis libertatem consurrexistis, ut sicut caput regni existitis, ita etiam religionis et auctoritatis catholicae in eodem regno principium existitis. Nihil itaque super vos iniquorum verba praevaleant, nihil terrenae pravitas intentionis obfuscet. Quod enim omnipotens Dominus aspirando praevenit, per merita et preces beatae et gloriosae semper virginis Mariae sanctique Patris vestri Remigii adjuvando prosecuturum fore confidimus. In ipso igitur confidentes quod simpliciter et sine pravitate [coepistis] prosequi procurate. Neque enim [Col. 0446C] vobis in parte hac apostolicae sedis brachium contrahetur. Nullus in hoc negotio idololatriae fucus interveniat, nullae minae, nulli terrores nobilitatem vestram ab hac libertate dimoveant; ne forte, quod absit! cum spiritu coeperitis, carne consummemini. Ecclesiae vestrae suffraganeis auctoritatis nostrae scripta direximus ut in electo quod sui est officii nulla negligant occasione complere. Quod si fortassis illi se aliqua, quod non arbitramur, pravitate subtraxerint, vos eum tempore congruo nostro conspectui praesentabitis. Novit enim beati Petri libertas et gratia in se confidentibus non deesse. De dilectione et obedientia erga eum vivaciter exhibenda vos cohortari minus necessarium duximus. Neque enim [Col. 0446D] ambigimus quod qui tantam vobis in ejus electione unanimitatem, tantum studium, tantam flagrantiam aspiravit, ipse etiam mentes vestras ad diligendum, ad obediendum, ad serviendum ardore sui spiritus illustrabit. Ipse vos sua gratia benedicat, ipse corroboret, et pastorem et gregem ad aeternae refectionis pascua introducat.

Data Andegavi VIII Idus Februarii.



CLXXIII. Manassi electo archiepiscopo Remensi gratulatur. Monet »caveat prorsus et vigilet ne regiae superbiae qualibet inconstantia subjiciatur.« Adjutorium pollicetur. (Anno 1096.)
[BALUZ., Miscell. II, 139.]
[Col. 0447A]

URBANUS episcopus, servus servorum Dei, dilecto filio MANASSI, Remensium electo, salutem et apostolicam benedictionem.

Omnipotenti Deo gratias agimus quia personam tuam, de cujus probitate plurimum confidimus, ad Remensis Ecclesiae regimen electam sine pravitate cognovimus. Nunc igitur dilectionem tuam apostolicae gratiae litteris visitantes, hortamur ut bona initia [Col. 0447B] studeas provectibus melioribus exaltare. Nullae igitur minae, nulli terrores prudentiam tuam impediant quin in coepta simplicitate ac libertate persistas. Cave prorsus et vigila ne regiae superbiae qualibet inconstantia subjiciaris, ne cum spiritu coeperis, carne consummeris. De apostolicae sedis adjutorio in nullo diffidas, quia si in ejus libertate permanseris, ejus per omnia auxiliis munieris.

Data Andegavi VIII Idus Februarii.



CLXXIV. Urbani II epistola ad Philippum Catalaunensem episcopum.---Commendat ei et fratri ejus Hugoni comiti Campaniae monachos S. Vitoni Virdunensis, ab ecclesia S. Nicolai in Silva Lugolli per parochianos ejus ejectos. (Anno 1096.)
[Dom BOUQUET, Recueil, XIV, 719.]
[Col. 0447C]

URBANUS episcopus, servus servorum Dei, dilecto fratri PHILIPPO, Catalaunensi episcopo, salutem et apostolicam benedictionem.

Frater iste lator praesentium apud nos conquestus est et se et fratres suos a quibusdam parochianis tuis, tam clericis quam laicis, in ecclesia S. Nicolai, constructa in silva quae dicitur Lugolli, multis injuriis affectos, et eorum priorem de eadem ecclesia exturbatum. Quamobrem dilectioni tuae praesentia scripta dirigimus, praecipientes ut eosdem parochianos tuos super hujusmodi injuriis ipsis fratribus satisfacere, et in posterum cessare compellas. De caetero etiam rogamus ut fratres ipsos pro amore B. Petri et nostro sub alarum tuarum munimine [Col. 0447D] tuearis, et eos sub dispositione venerabilis Rodulfi Virdunensis abbatis quiete et stabiliter facias permanere. Fratrem quoque tuum Hugonem comitem [Trecensem] tam per nos quam per te rogatum volumus, ut eumdem locum pro animae suae salute tueatur et protegat, et infestatores ejus brachio suae potestatis coerceat.

Data Andegavis, V Idus Februarii.



CLXXV. Privilegium ab Urbano II monasterio S. Nicolai concessum, salva episcopi Andegavensis canonica reverentia. (Anno 1096.)
[PETIT, Theodori Poenitentiale, tom. II, p. 612.]

URBANUS episcopus, servus servorum Dei, dilecto [Col. 0448A] filio NATALI, abbati monasterii Sancti Nicolai, quod secus Andegavum situm est, ejusque successoribus regulariter substituendis.

Religiosis desideriis dignum est favorabilem praebere consensum, ut fidelis donatio coelorum sortiatur effectum. Tuae igitur devotionis, ac Fulconis egregii Andegavorum comitis precibus aurem accommodantes, Beati Nicolai monasterium, quod, disponente Domino, nostris manibus consecramus, praesentis decreti auctoritate munimus. Statuimus ut ea quae praedictus comes in ipsius Ecclesiae dedicatione nostris exhortationibus per nostras manus obtulit tantum scilicet terrae in Silvacane, quantum tribus sufficere debeat, et terra de Avallo, quam idem comes Guillelmus Aurelianensis dederat, [Col. 0448B] quidquid etiam immunitatis seu donationis de suo jure, ipsius praedecessores comites Joffredus et Fulco eidem ecclesiae contulerunt, et quaecunque hodie juste possidet, sive in futurum juste atque canonice poterit adipisci, firma tibi tuisque successoribus et illibata permaneant. In quibus haec propriis duximus nominibus exprimenda: Ecclesiam de Ariaco, de Sancta Comma, de Castillio, Segregio de Bulleio, de Paucio, de Aracaio, de Cupollio; in pago Pictaviensi ecclesias de Monasterolo, de Alaneio, de Rilliaco, de Borchiaco, de Pusanviis; in episcopatu Cenomanensi ecclesias de Geprona, de Potroniaco; in episcopatu Sancti Machuti ecclesiam Sancti Paterni; in Naunotonensi ecclesiam Sancti Lamberti, capellam de Donacelli, de Cornioquense, de Prugniaco; [Col. 0448C] in Anglia, in episcopatu Lincobensi ecclesiam de Guiongta, de Spalmeta cum ecclesiis quae ad eam pertinent de Guilguenna; in episcopatu Costronensi ecclesiam de Quircheberia; in Guallis, in episcopatu de Glumnorgant, ecclesiam de Caillone cum appendiciis et possessionibus earum.

Ipsum itaque locum visitandum, honorandum ac protegendum universis fidelibus commendamus, pro cujus devotionis beneficio, et omnipotentis Dei misericordia, et SS. apostolorum auctoritate fidentes per beati Michaelis merita, judicii pro peccatis accepti partem septimam illis remittimus, qui in dedicationis die animo devoto huc convenire curaverint; [Col. 0448D] eo nimirum tenore, ut die ipso pauperes abbas et monachi pascant, et die altero psalmos cum litaniis septem in conventu decantent, et missam publicam celebrent, quos profecto omnes eundo et redeundo ab adversariis cujuscunque securos esse praecipimus. Ad haec adjicientes decrevimus ut nulli omnino hominum liceat id coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura, salva Andegavensis episcopi canonica reverentia.

Datum apud Sableulium per manum Joannis, sanctae Romanae Ecclesiae diaconi cardinalis, XVI [Col. 0449A] Kalend. [(42) 1Kb] , indict. IV, anno Domini 1096, pontificatus autem domini Urbani II papae VIII.



CLXXVI. Urbani II epistola ad suffraganeos Ecclesiae Remensis. (Anno 1096.)
[BALUZ., Miscell. II, 139.]

URBANUS episcopus, servus servorum Dei, dilectis fratribus et coepiscopis HUGONI Suessionensi, LAMBERTO Atrebatensi, PHILIPPO Catalaunensi, GERARDO Morinensi, caeterisque Remensis Ecclesiae suffraganeis, salutem et apostolicam benedictionem.

Scripsimus nuper fraternitati vestrae, et ecce iterum scribimus, ne cujuslibet occasionis obtentu [Col. 0449B] venerabili confratri nostro Manassi in archiepiscopum vestrae metropolis per divinam gratiam electo quod vestri officii interesse cognoscitis subtrahatis. Per obedientiam igitur quam sedi apostolicae vos debere non ignoratis dilectioni vestrae praecipimus ut quocunque in tempore ad ordinationem seu consecrationem suam vos advocaverit, alacriter ad hoc ipsum et vivaciter occurratis, sicut et vestri ordinis integritatem et gratiae nostrae plenitudinem desideratis.

Data Turonis IV Nonas Martii.



CLXXVII. Urbani II epistola ad clerum Turonensem.---Privilegia Turonensis Ecclesiae confirmat. (Anno 1096.)
[MANSI, Concil. XX, 656.]
[Col. 0449C]

URBANUS episcopus, servus servorum Dei, universis sanctae Ecclesiae filiis salutem et apostolicam benedictionem.

Notum fore volumus tam futuris quam praesentibus quoniam omnium bonorum largitor Deus devotionem nostram ad B. Martini tumulum visitandum sua miseratione perduxit. Quia vero in ejusdem B. confessoris ecclesia quaedam inoleverant quae in melius promovenda salutis falce exstirpanda videbantur, nos per septem dies et eo amplius immorati, medicinam animarum, frequentius inter eos intrantes et exeuntes eis impertivimus, et nobis in omnibus obedientes et benevolos, Deo aspirante et [Col. 0449D] in eis cooperante nobiscum, experti sumus. Sed quoniam ad nostras aures pervenerat quod legatos Romanae Ecclesiae suscipere cum processionis benignitate supersederant, neque etiam eis, videlicet legatis, auctoritas hujus Ecclesiae per notitiam privilegiorum ejus innotuerat, succensuimus, et graviter eos increpavimus, cur tantam inobedientiae offensionem incurrerent. Illis itaque humiliter nobis scripta patrum nostrorum Romanorum pontificum praetendentibus diligenter attendimus eorum privilegia. Et quia praeter apostolicum, et regem, et Turonensem archiepiscopum, semel in vita sua neminem ad processionis susceptionem admittebant [Col. 0450A] studiose notavimus, nostris cardinalibus, Teuzone Alberto, Gregorio Papiensi, Rausgerio, et Hugone Lugdunensi primate, et aliis tam episcopis quam aliarum dignitatum personis, praesentibus Brunone Signiensi episcopo, et Ingelramno Suessionensis ecclesiae archidiacono.

Porro nos tanta auctoritate refecti, eorum antiquam consuetudinem, eorum scriptis suffragantes, auctoritate nostra corroboravimus in praesentia nostrorum praedictorum fratrum. Et quia filius noster Amatus, Burdigalensis archiepiscopus, unus erat de legatis Romanae Ecclesiae a Gregorio septimo praedecessore nostro in Galliam destinatus, non ab hac Ecclesia processionis solemnitate susceptus: unde etiam graviter contra eosdem clericos commotus [Col. 0450B] in Exuldunensi concilio eos excommunicatione perfoderat; eum in concordiam et pacem eorum reformavimus. Neque eos ad ullam satisfactionem, quia auctoritate pollente sese munierant, compulimus, neque qualibet pro tali excessu absolutione purgandos censuimus, denique quoniam in quibusdam suae ecclesiae privilegiis proprium eis habere episcopum concessum est, ejus vice nos Romano eos sancimus specialiter adhaerere pontifici, et graviores eorum causas ex ejus pendere judicio.

Si quis sane in crastinum cardinalis, aut legatus, aut episcopus, aut quilibet a nostro latere missus, hanc nostrae confirmationis paginam sciens, contra eam temere venire tentaverit, et nostram perfringens [Col. 0450C] auctoritatem, processionem ab ipsa sancti confessoris ecclesia expetierit, si commonitus non destiterit, potestatis honorisque dignitate careat, reumque se divino judicio existere de perpetrata praesumptione cognoscat; cunctis autem ista servantibus sit pax Domini nostri Jesu Christi. Amen, amen, amen.

Datum Turonis in castello Sancti Martini per manum Joannis, sanctae Romanae Ecclesiae diaconi cardinalis, II Idus Martii, indictione quarta, anno Dominicae Incarnationis 1097 [1096], pontificatus autem domini Urbani II papae nono.



CLXXVIII. Urbani II epistola ad monachos S. Petri Bainsonensis.---Bainsonensem ecclesiam a parentibus suis Cluniacensi coenobio donatam, auctoritate sedis apostolicae munit, et Suessionensis Ecclesiae jura determinat. (Anno 1096.)
[Dom BOUQUET, Recueil, t. XIV, p. 720.]
[Col. 0450D]

URBANUS episcopus, servus servorum Dei, monachis S. Petri apud Bainsonum, salutem et apostolicam benedictionem.

Et religionem augere, et religiosorum quieti prospicere officii nostri nos impellit auctoritas. Religionis igitur conservandae gratia nos Bainsonensem locum, in quo per Dei gratiam conversamini, [Col. 0451A] qui nos ex parentum jure contingit, Cluniacensi coenobio contradentes, tam vos quam successores vestros decreti praesentis auctoritate munimus. Ipsum enim locum, sicut et caetera Cluniacensis coenobii membra, liberum perpetuo permanere decrevimus, ut quaecunque hodie juste, vel ex parentum nostrorum dono, vel ex aliorum fidelium oblatione possidet, sive in futurum possidebit, sive juste et canonice poterit adipisci, firma vobis semper et illibata permaneant, nec parochiae ipsius episcopo, nec episcopi archidiaconis liceat, aut vobis aut capellanis vestris molestias aliquas vel injurias irrogare, nec aliquid prorsus exigere praeter annuos solidos viginti, qui ex praecedentium episcoporum et patris mei consensu instituti sunt, [Col. 0451B] Suessionensibus canonicis persolvendi. Alias tam vos quam capellani vestri quieti semper ac liberi, salvo episcopalis reverentiae debito, permanebitis. Si quis autem, praecepti hujus tenore cognito, contraire praesumpserit, tanquam sedis apostolicae contemptor Ecclesiae judicio et Spiritus sancti gladio feriatur.

Datum Turonis per manum Joannis cardinalis, XIII Kal. Aprilis, anno Incarnat. Dominicae 1096, pontificatus domni Urbani II nono, indict. IV.



CLXXIX. Urbanus II papa Trenorciensis monasterii bona juraque omnia in tutelam apostolicae sedis recipit. (Anno 1096.)
[COCQUELINES, ampl. Collect., II, 87.]
[Col. 0451C]

URBANUS episcopus, servus servorum Dei, dilecto filio PETRO Trenorciensi abbati, ejusque successoribus regulariter substituendis in perpetuum.

Pia postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus et Trenorciensis coenobium, cui, Deo auctore, praesides, cum omnibus ad ipsum pertinentibus, sub tutelam apostolicae sedis excepimus. Per praesentis igitur privilegii paginam apostolica auctoritate statuimus, ut quaecunque bona, quaecunque [Col. 0451D] possessiones catholicorum imperatorum seu caeterorum principum largitione, episcoporum concessione, seu caeterorum fidelium oblatione, ad idem coenobium impraesentiarum pertinent, sive in futurum juste poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel oblationes retinere, minuere, vel temerariis vexationibus inquietare, sed omnia integre conserventur, eorum pro quorum sustentatione concessa sunt, usibus omnimodis profutura. Caetera etiam quae per reverendae memoriae Joannis papae privilegium Trenorciensi monasterio confirmata [Col. 0452A] sunt, confirmamus. Querelam autem monachorum S. Florentii, quam de ecclesiis Lausduni, Sanctae Crucis videlicet et Sancti Nicolai, contra te et Ecclesiam tuam faciunt, quamque in praesentia nostra Turonis habitam diligenter pertractavimus, debito fine, Deo auctore, terminamus: apostolica iterum auctoritate praecipientes quatenus nullam tibi vel Ecclesiae molestiam ex his inferre praesumant, sed absque eorum inquietudine praefatas ecclesias, tu successoresque tui jure perpetuo possideatis. Si quae sane ecclesiastica saecularisve persona contra hanc nostrae constitutionis paginam venire tentaverit, potestatis honorisque sui dignitate careat, et a sacratissimo corpore ac sanguine Domini nostri Jesu Christi aliena fiat, quousque digna satisfactione [Col. 0452B] resipiscat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.



CLXXX. Privilegium pro monasterio S. Vincentii Metensi. (Anno 1096.)
[Dom CALMET, Hist. de Lorraine, Preuves, p. 507.]

URBANUS episcopus, servus servorum Dei, dilecto filio LANZONI, abbati monasterii S. Vincentii, quod Metti situm est, ejusque successoribus regulariter instituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas [Col. 0452C] laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae, tam pro beati Vincentii martyris devotione, quam etiam pro tuae religionis reverentia clementer annuimus, et ejusdem martyris monasterium, cui, Deo auctore, praesides, praesentis decreti auctoritate munimus: statuimus enim ut quaecunque dona, quascunque possessiones idem coenobium hodie juste possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi, tuisque successoribus et illibata permaneant.

[Col. 0452D] Decernimus ergo ut nulli omnino hominum liceat praefatum coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura, salva Metensis episcopi canonica reverentia. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem conventus communi consensu, vel fratrum pars consilii sanioris, secundum Dei timorem et beati Benedicti regulam, elegerint. Praeterea secundum venerabilium praedecessorum nostrorum Joannis et Benedicti statuta concedimus, ut si episcopus [Col. 0453A] Metti defuerit, liceat tibi tuisque successoribus, in festivis diebus, ad sedem episcopalem accedere, ibique cum dalmatica et sandaliis, missarum solemnia celebrare.

Sane si quis in crastinum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica qualibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi alienus fiat, atque in extremo examine districtae [Col. 0453B] ultioni subjaceat. Cunctis autem eidem loco justa servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum Turonis per manum Joannis, sacrae Romanae Ecclesiae diaconi cardin., XII Kalend. April., indict. IV, anno Dominicae Incarnat. 1096, pontificatus autem domni Urbani II papae anno IX.



CLXXXI. Urbanus II confirmat abbatiae S. Bertini ordinis S. Benedicti Audomaropoli omnia altaria sua atque possessiones. (Anno 1096.)
[MIRAEUS, Opp. diplom., III, 21.]
[Col. 0453C]

URBANUS episcopus, servus servorum Dei, dilecto filio LAMBERTO, abbati monasterii confessoris Christi Bertini ejusque successoribus regulariter substituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat et utilitas postulata vires indubitanter assumat.

Quia igitur dilectio tua ad sedis apostolicae portum confugiens ejus tuitionem devotione debita requisivit, nos supplicationi tuae clementer annuimus, et Beati Bertini confessoris monasterium, cui, Deo auctore, praesides, quod videlicet monasterium [Col. 0453D] idem B. Bertinis in honorem SS. apostolorum Petri et Pauli fundasse cognoscitur, et omnia ad ipsum pertinentia sub tutela apostolicae sedis excipimus. Per praesentis igitur privilegii paginam apostolica auctoritate statuimus ut quaecunque hodie vestrum coenobium juste possidet, sive in futurum concessione pontificum, liberalitate principum vel oblatione fidelium juste atque canonice poterit adipisci firma tibi tuisque successoribus et illibata permaneant. Quoniam vero quidam Simoniacae pravitatis ramus in Galliarum partibus jam diutius adolevit, ut ecclesiae quae vulgari vocabulo apud vos altaria nuncupantur, monasteriis datae saepius ab episcopis sub palliata avaritia venundentur, mortuis nimirum [Col. 0454A] seu mutatis clericis quos personas vocant; nos auctore Deo venalitatem omnem tam ex ministris quam ex rebus ecclesiasticis propellentes, hoc ulterius fieri auctoritate apostolica prohibemus.

Porro quaecunque altaria vel decimas ab annis triginta et supra sub hujusmodi redemptione monasterium vestrum possedisse cognoscitur, quiete deinceps et sine molestia qualibet vobis vestrisque successoribus possidenda firmamus; salvo utique episcoporum censu annuo quem ex his hactenus habuerunt. Ecclesiam videlicet de Stenkerca in Taruanensi parochia, ecclesiam de Gueninga, ecclesiam de Brogurgh cum capellis suis, ecclesiam Sanctae Margaretae, Sancti Joannis, Sancti Martini, ecclesiam de Pitarnesse, de Longanessa, de Gisnes, [Col. 0454B] de * Poparingehem cum ipsa villa, de Arcas, de Arbella, de Coiea, de Helcin, de Gueserna, de Aquina, de Bofrichem, de Scasas, de Hunela, cum villis earum, ecclesiam de Turboteshem. In Noviomensi parochia ecclesiam de Calmunt; in Tormacensi ecclesiam de Rukeshem, de Hetlingehem, de Huminkehem, de Guestkercke. In Coloniensi parochia ecclesiam de Frekena, de Gildesdorp. In Belvacensi terram Huboisin dictam, cum omnibus pertinentiis earum, seu appendiciis earum.

Decernimus itaque ut nulli omnino hominum liceat vestrum coenobium temere perturbare aut ejus possessiones auferre vel ablatas retinere, vel temerariis vexationibus fatigare, sed omnia integra conserventur, eorum pro quorum sustentatione [Col. 0454C] ac gubernatione concessa sunt usibus omnimodis profutura; salva canonica episcopi Morinensis reverentia.

Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia proponatur, nisi quem fratres communi consensu vel fratrum pars consilii sanioris secundum Dei timorem et beati Benedicti regulam elegerint. Vos igitur, filii in Christo dilecti, Dei semper timorem et amorem in cordibus vestris habere satagite, ut quanto a saecularibus tumultibus liberiores estis, tanto amplius placere Deo totius mentis et animae virtutibus anheletis. Si qua sane in crastinum ecclesiastica saecularisve persona hujus privilegii paginam sciens, contra eam temere venire [Col. 0454D] tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Turonis per manum Joannis, S. Romanae Ecclesiae diaconi cardinalis, IX Kal. Aprilis, indict [Col. 0455A] IV, anno Dominicae Incarnationis 1096, pontificatus autem domini Urbani II papae VII.



CLXXXII. Privilegium Urbani II pro Marbacensi ecclesia. (Anno 1096.)
[Gall. Christ. nov., t. V, p. 474.]

URBANUS episcopus, servus servorum Dei, dilectis filiis in Marbacensi ecclesia canonicam vitam professis, eorumque successoribus in eadem religione permansuris in perpetuum.

Religiosis desideriis dignum est facilem praebere consensum, ut fidelis devotio celebrem sortiatur effectum. Proinde nos vestris per familiarem nostrum, vestrum autem praepositum Manegaldum precibus annuentes, tam vos quam vestra omnia [Col. 0455B] sub tuitione apostolicae sedis excipimus, et praesentis privilegii auctoritate munimus. Statuimus enim ut nemini inter vos professione exhibita proprium quid habere, nec sine praepositi aut sine communi congregationis licentia de claustris discedere liberum sit. Quod si discesserit et redire contempserit, ei ejusque sucessoribus facultas sit ejusmodi ubilibet a suis officiis interdicere, interdictum vero episcoporum vel abbatum sine ejus consensu nullus absolvat. Praeterea per praesentis privilegii paginam apostolica auctoritate statuimus, ut quaecunque hodie vestra ecclesia juste possidet, sive in futurum concessione pontificum, liberalitate principum vel oblatione fidelium jure atque canonice poterit adipisci, firma vobis vestrisque successoribus et illibata [Col. 0455C] permaneant. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Ad haec adjicientes statuimus ut nullus vobis violentia vel astutia qualibet in praepositum constituatur, nisi quem fratres omnes communi consensu, vel fratrum pars consilii sanioris secundum Dei timorem regulariter providerint eligendum; chrisma, oleum sanctum, consecrationes altarium sive basilicarum, ordinationes clericorum ab episcopo in cujus dioecesi estis, accipietis, siquidem [Col. 0455D] gratiam atque communionem apostolicae sedis habuerit, et si ea gratis ac sine pravitate voluerit exhibere, alioquin liceat vobis catholicum quem malueritis adire antistitem, et ab eo consecrationum sacramenta suscipere. Si qua sane ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri [Col. 0456A] Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum Turonis per manum Joannis, sanctae Romanae Ecclesiae diaconi cardinalis, IX Kal. April., indict. IV, anno Dominicae Incarnationis 1096, pontificatus autem domni Urbani II papae IX.



CLXXXIII. * Urbanus II monasterii Corbeiensis privilegia confirmat. (Anno 1096.)
[MABILL., Annal. Bened. V, 372.]




CLXXXIV. * Gerardo, novo abbati monasterii S. Mauri Glannafoliensis »amplissimum privilegium concedit.« (Anno 1096.)
[D. RUINART, Vita Urbani, p. 254.]
[Col. 0456B]




CLXXXV. In concilio Turonensi controversiam inter canonicos S. Martini et monachos Cormeriacenses componit Urbanus, sententia secundum canonicos lata; qua statuit ut abbates Cormeriacenses baculum pastoralem de sepulcro S. Martini, communi decani et capituli jussu sumant. (Anno 1096.)
[MANSI, Concil. XX, 926.]

URBANUS episcopus, servus servorum Dei.

Querelam de Cormaricensi coenobio inter B. Martini canonicos et illius loci monachos diutius agitatam, qualiter in conspectu nostro, archiepiscoporum [Col. 0456C] abbatumque judicio definita sit ad utrorumque quietem perpetuam, nostrae auctoritatis litteris praecipimus adnotandum. Lectis enim in conspectu publico B. Martini privilegiis, ipsius etiam coenobii monumentis, patuit locum illum ex supradictae ecclesiae stipendiis, canonicorum ipsorum studio fuisse aedificatum. Qui postea per Andegavensem comitem, advocatiae seu defensionis occasione, ex canonicorum potestate sublatus est. Ex considentium igitur fratrum qui nobiscum Turonis ad ecclesiastica negotia finienda convenerant, deliberatione atque judicio, Cormaricensis abbas Guido, baculum non ordinate acceptum B. Martini canonicis reddidit. Qui mox super B. Martini tumulum positus est: [Col. 0456D] postea tamen ex eodem tumulo eidem abbati, quia religiosae conversationis habebatur, restitutus est. Perpetuo itaque decreto ratum esse praecepimus ne deinceps in Cormaricensi coenobio aliter eligatur quam in supradictae ecclesiae privilegio continetur. Electus autem supradicto tenore de B. Martini sepulcro baculum sumat: item defuncto abbate, semper ad eumdem locum baculus referatur, ut super illa sanctissima confessoris apostolici membra, communi decani et capituli jussu, signum illud pastoralis regiminis semper accipiatur: salvo Turonensis archiepiscopi jure, quod in abbatis ordinatione secundum communem Ecclesiae consuetudinem exercendum est. Si quis sanctae constitutioni huic obviam ire, et Cormaricense coenobium ecclesiae B. Martini [Col. 0457A] subtrahere tentaverit, apostolicae indignationis gladio et sancti Spiritus judicio feriatur.

    Signum Urbani papae.
    Signum Hugonis Lugdunensis archiepiscopi.
    Signum Radulphi Turonensis archiepiscopi.
    Signum Guidonis Viennensis archiepiscopi.
    Signum Hildeberti Bituricensis archiepiscopi.
    Signum Amati Burdegalensis archiepiscopi.
    Signum Heuzonis cardinalis.
    Signum Alberti cardinalis.
    Signum Gregorii cardinalis.
    Signum Ivonis Carnutensis episcopi.
    Signum Goffredi Andegavensis episcopi
    Signum Hoelli Cenomanensis episcopi.
    Signum Morvani Venetensis episcopi.
    [Col. 0457B] Signum Benedicti Nannet. episcopi.
    Signum Guillelmi Arvernensis episcopi.
    Signum Brunonis Signiensis episcopi.
    Signum Marbodi Rhedonensis electi.
    Signum monachorum Cormaricensium, Simonis prioris, Bernerii.
    Signum Burchardi praecentoris S. Martini.
    Signum Fulcherii praepositi.
    Signum Matthaei praepositi.
    Signum Sichardi praepositi.
    Signum Alexandri subdiaconi.


Datum Pictavis per manum Joannis, S. R. E. diaconi cardinalis, III Kalendas Aprilis, indictione IV, anno Domini 1096, pontificatus Urbani papae IX.



CLXXXVI. Urbani II epistola ad canonicos S. Martini Turonensis.---Contra Simoniacos. (Anno 1096.)
[MANSI, Concil. XX, 658.]
[Col. 0457C]

URBANUS episcopus servus servorum Dei dilectis filiis ecclesiae B. Martini canonicis tam praesentibus quam futuris in perpetuum.

Bonorum omnium largitori Deo gratias agimus, qui devotionem nostram ad B. Martini tumulum visitandum sua miseratione perduxit. Quia vero in ejusdem beati confessoris ecclesia consuetudo pravitatis ejusmodi inoleverat ut honores seu praebendae omnes pretio acquirerentur, nos locum sanctum [Col. 0457D] emundare ab hac peste exsecrabili cupientes, religiosos viros ad praemonitionem nostram decrevimus praemittendos. Quibus estis fideliter, Domino inspirante, polliciti et praeceptis nostris omnimodis obedire, et Simoniacae pravitatis inquinamenta deserere. Quod et praesentibus nobis per Dei gratiam perfecistis, in nostra tanquam B. Petri manu firmantes, nihil vos ulterius honorum, nihil praebendarum vendituros aut empturos, nec ut vendantur aut emautur aliquando consensuros. Adjicientes etiam nullum deinceps in canonicorum numerum admittendum, nisi eamdem sponsionem jurejurando firmaverit. Quae videlicet universa nos sanctorum apostolorum auctoritate firmavimus, et violatores omnes anathematis mucrone confodimus. Et praeteritorum [Col. 0458A] igitur gratiae respondentes, et futurorum spem longe meliorem gerentes, secundum praedecessorum nostrorum Romanae Ecclesiae pontificum privilegia, vos in spirituales filios apostolicae sedis assumpsimus, et eadem auctoritate statuimus nullum pontificum, nullum regum, nullum cujusque dignitatis aut ordinis, praeter praepositos vestros, in vestra Ecclesia vel ejus pertinentiis potestatem aut dominium exercere, ut Romanae Ecclesiae praecepta servantes Romanae Ecclesiae libertate perpetua gaudeatis, salvo nimirum jure seu consuetudine quam hactenus erga vos Turonensis noscitur archiepiscopus habuisse.

Quaecunque igitur venerabilis illa B. Martini ecclesia legitimo jure vel pontificum collatione, vel [Col. 0458B] regum et principum liberalitate, vel fidelium oblatione possidet, seu in futurum praestante domino juste poterit et canonice adipisci, firma vobis semper et illibata permaneant. Nullus in villis, aut mansionibus, sive territoriis, sive ecclesiis, aut pagis ad vestram ecclesiam pertinentibus, invitis vobis judicia agere, ingenuos servosve saeculi potestate constringere, nec teloneum aut naulum praesumat exigere. Possessionum vero vestrarum decimae seu novae [nonae] in pauperum usus omnino proficiant. Episcopus autem in cujus dioecesi eaedem possessiones sunt, ordinandorum clericorum tantum curam gerat, nihil de caetero gravaminis clericis inferat, nec ecclesiarum altaria, vel alia bona, per regum praecepta vobis antiquitus data, et pontificum Romanorum [Col. 0458C] privilegiis confirmata, vel aliis dare, vel venalitate distrahere, vel modo quolibet alienare praesumat.

Quidquid praeterea libertatis, quidquid immunitatis, vel praedecessores nostri Romani pontifices, vel Turonenses archiepiscopi, vel Gallicanarum ecclesiarum apud Tussiacum in Tullensi parochia generalis synodus congregata pro beati apostolici confessoris Martini reverentia vestrae ecclesiae vestrisque praedecessoribus contulerunt, nos praesentis decreti pagina confirmamus. Et quia in quibusdam vestrae Ecclesiae privilegiis proprium vobis habere episcopum concessum est, nos ejus vice Romano vos sancimus specialiter adhaerere pontifici, et [Col. 0458D] graviores vestri causas ex ejus pendere judicio. Si quis sane in crastinum archiepiscopus aut episcopus, imperator aut rex, princeps aut dux, comes, vicecomes, judex aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi alienus fiat, atque in extremo examine districtae ultioni subjaceat; cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis [Col. 0459A] percipiant, et apud districtum judicem praemia aeternae pacis inveniant. Amen, amen, amen.

Datum Pictavis per manum Joannis, sanctae Romanae Ecclesiae diaconi cardinalis, quarto Kalendas Aprilis, indictione quarta, anno Dominicae Incarnationis 1097 [1096], pontificatus autem domini Urbani secundi papae nono.



CLXXXVI bis. Urbani II papae privilegium pro S. Martini Turonensis canonicis. (Anno 1096.)
[LAUNOII Opp., tom. III, part. II, pag. 59.]

URBANUS episcopus, servus servorum Dei, venerabilibus [Col. 0459B] fratribus archiepiscopis et episcopis per Gallias constitutis, salutem et apostolicam benedictionem.

Beatum confessorem Martinum quanta per universam Christianarum gentium latitudinem gloria Christus extulerit barbararum quoque nationum feritas attestatur, et tam Graecae quam Latinae linguae veneratio unanimis asseverat; inter quas beatus idem confessor, secundum sancti doctoris Ambrosii praedicationem, apostoli vicarius aestimatur. Vere enim apud Galliarum populos apostoli vicem obtinere promeruit, cujus potissimum doctrina et virtutibus ad fidem conversi suot, cujus post sanctos martyres meritis a Domino proteguntur. Unde et venerabiles apostolicae sedis pontifices ecclesiam, in [Col. 0459C] qua ejus sanctissimum corpus, disponente Domino, requiescit, ampliori benevolentia protegere et insignioribus curaverunt privilegiis communire; et nos eodem spiritu erga sanctissimi viri devotionem flagrantes, cum in Gallias pro ecclesiasticis negotiis transissemus, ejus venerabilem tumulum visitare, etiam fragilitatem nostram ejus quasi praesentius meritis commendare curavimus. Ipso autem propitiante, cum illud suum egregium domicilium a Simoniacae pestis sordibus emundare summo desiderio optaremus, congregationis ipsius fratres obedientes invenimus. Universis itaque confratribus nostris notum fore volumus quia nos eos, secundum antiqua Romanorum pontificum privilegia, in speciales apostolicae [Col. 0459D] sedis assumpsimus; etiam tanquam Romanae Ecclesiae decreta servantes, Romana tueri protectione decrevimus. Ea propter vestram charitatem litteris praesentibus deprecamur, ut omnia quae eorum sunt per dioeceses vestras tueamini, nec eis aut per vos, aut per personas aliquas, injurias inferri vel molestias patiamini. Qui enim pro beati confessoris Christi Martini devotione, et apostolicae sedis reverentia adjutor eis et protector exstiterit, apostolicae sedis gratiam promerebitur; qui vero ipsos, aut quae eorum sunt, impugnare praesumpserit, indignationis apostolicae gladio feriatur.

Data Pictavii, III Kalendas Aprilis per manum Joannis sanctae Romanae Ecclesiae cardinalis diaconi, indict. IV, anno Domini 1096.



CLXXXVII. Urbani II epistola ad Richerium Senonensem et caeteros Francorum episcopos.---De rege excommunicato non absolvendo. (Anno 1096.)
[MANSI, Concil. XX, 665.]
[Col. 0460A]

URBANUS episcopus, servus servorum Dei, dilecto fratri RICHERIO Senonensi, et caeteris Francorum episcopis, salutem et apostolicam benedictionem.

Auditum est apud nos quosdam confratres nostros in tantam audaciam prorupisse, ut asserant se nequaquam a regis societate abstenturos; imo etiam regem ipsum ab excommunicationis vinculo soluturos, quanquam feminam illam, pro qua per nos excommunicatus fuerat, non dereliquit: sed qui hoc [Col. 0460B] loquuntur aut profecto Scripturas nesciunt, aut pertinaciter excedere nequaquam pertimescunt. Sanctorum quippe canonum sanxit auctoritas, et ea passim Ecclesiae consuetudo servat, ut a quolibet juste excommunicatum episcopo alius absolvere non praesumat. Ipsa etiam suffraganeorum ligamenta metropolitani, qui videlicet eorum majores sunt, sanctorum Patrum institutionibus prohibentur absolvere. Quod si a quibuscunque id servatur episcopis, videant venerabiles fratres nostri quemadmodum apostolicae sedis valeant acta dissolvere, cum profecto luce jam clarius constet apostolicae sedis pontifici non solum episcopos et primates, sed ipsos etiam patriarchas, divina institutione subjectos, cum noverint ab omnibus ad ipsum, ab ipso autem ad [Col. 0460C] neminem appellandum, cum sciant ei soli fas esse de omni Ecclesia judicandi, ipsum vero nullorum su jacere judicio. Nec eos illud credimus ignorare quod sola, nulla synodo praecedente, sedes apostolica valeat suo statui restituere quos synodus inique damnaverit, ipsius vero nemini liceat retrahere judicia. Certe cum de leprarum, id est de criminum varietatibus ad Moysen Dominus loqueretur: Considerabit, inquit, leprosum sacerdos, et immundum judicabit (Levit. XIII), ac deinde subjungit: Et clausus tenebitur ad arbitrium sacerdotis (ibid.). Videtis ergo quia ad illius sacerdotis arbitrium clausus teneri praecipitur, cujus arbitrio judicatus est immundus. Quomodo itaque ad aperiendum manum porrigent, ad quem claudendum os aperire non ausi sunt. Cum [Col. 0460D] quatriduanum Lazarum Dominus suscitasset, non legitur ad absolvendum eum circumstantium aliquis se injecisse, dum ipsius Salvatoris praecepto jam viventem, jam stantem, discipuli absolverunt, ut profecto secuturis daretur exemplum, quia etiam poenitens quis solvendus non est, nisi per illius arbitrium, cujus voce vel gemitu a sepulcro criminosus educitur. Sed neque illud venerabilibus fratribus arbitramur ignotum, quia Deus superbis resistit, prope est autem obtritis corde. Super quem enim respiciam, ait Dominus, nisi super humilem et quietum et trementem verba mea (Isa. LXVI). Viderint ergo quo pacto peccatorem conentur absolvere, praeter illius vel praesentiam, vel praeceptum, cujus est [Col. 0461A] judicio in generali synodo compeditus. Nobis sane, et omnibus qui Turonis nobiscum Deo propitiante convenerunt, liquido paruit, et legis et Evangelii et sanctorum canonum documentis, nullam solvendi quem nos ligavimus fraternitati vestrae suppetere potestatem. Unde et filium nostrum Francorum regem, donec Deo in nobis et sanctae Romanae Ecclesiae satisfaciat, excommunicatum asserimus, et tam episcopos, quam alios quoslibet ei pertinaciter communicantes esse sancimus, et privilegium potestatis amittere, si quis in ejus absolutione inconcessa abuti praesumpserit potestate. De caetero universos vos Arelatem [(43) 1Kb] in octavis apostolorum Petri et Pauli ad concilium, omni seposita [Col. 0461B] occasione, invitamus.



CLXXXVIII. Bulla Urbani papae II pro monasterio Novo Pictaviensi.---Monasterium Novum, cujus ecclesiam dedicaverat, sub sedis apostolicae protectione suscipit, illudque Cluniacensi monasterio subjicit. (Anno 1096.)
[Dom MARTENE, Thesaur. Anecd. I, 267.]

URBANUS episcopus, servus servorum Dei, reverendissimo fratri HUGONI, Cluniacensi abbati, salutem et apostolicam benedictionem.

Ad hoc nos, disponente Domino, in apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri ac protegere, prout Dominus dederit, debeamus. Unde oportet nos venerabilibus [Col. 0461C] locis manum protectionis porrigere, et servorum Dei quieti attentius providere. Proinde venerabili monasterio quod bonae memoriae Guillelmus, Pictavorum comes, in ipsius urbis suburbio, ad honorem beatae Mariae semper virginis, et sanctorum apostolorum Joannis et Andreae construxit, nos tam pro ejusdem dominae nostrae, et sanctorum apostolorum devotione, quam pro tuae religionis eximiae dilectione, hujusmodi privilegium ex benignitate sedis apostolicae indulgemus. Statuimus enim ut quaecunque bona, quascunque possessiones supramemoratus comes, seu fideles alii de suo jure eidem monasterio contulerunt, et quaecunque hodie juste possidet, sive in futurum juste et canonice poterit adipisci, firma [Col. 0461D] semper et illibata permaneant, tam a te quam ab eis qui in tuo officio locoque successerint, perenni tempore, sine inquietudine aliqua possidenda, regenda ac disponenda, sicut a praedecessore nostro sanctae memoriae Gregorio VII juxta petitionem supradicti comitis institutum est. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt usibus omnimodis profutura. Item constituimus ut, obeunte abbate, non alius ibi quacunque obreptionis [Col. 0462A] astutia vel violentia praeponatur, nisi quem tu tuique successores secundum timorem Dei elegeritis. Electus autem a Pictaviensi episcopo consecretur, omni professionis exactione seposita. Consecrationes altarium sive basilicarum, ordinationes monachorum sive clericorum, qui ad sacros fuerint ordines promovendi, ab eodem episcopo accipiant; siquidem gratiam atque communionem apostolicae sedis habuerit, si ea gratis ac sine pravitate voluerit exhibere: alioquin, liceat eis catholicum quem maluerint adire antistitem, et ab eo consecrationum sacramenta suscipere. Quia vero ejusdem monasterii ecclesia, largiente Domino, nostris est manibus consecrata, hoc quoque praesenti capitulo subjungimus ut nec episcopo, nec episcopi ministerio cuiquam [Col. 0462B] facultas sit temere citra nostram vel legati nostri licentiam in locum illum excommunicationis proferre sententiam, quatenus et abbates ejus et monachi, ab omnis servitii sint infestatione securi, omnique gravamine mundanae oppressionis remoti, in sancta religionis observatione seduli, quietique persistant, nec ulli alii nisi abbati Cluniacensi aliqua teneantur occasione subjecti. Si qua sane ecclesiastica saecularisve persona hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu [Col. 0462C] Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hi fructum bonae actionis percipiant, et apud districtum judicem praemia aeternae pacis inveniant. Amen, amen, amen

Datum apud Angeliacum per manum Joannis, sanctae Romanae Ecclesiae diaconi cardinalis, VII Idus Aprilis, indictione IV, anno Dominicae Incarnationis 1096, pontificatus autem domni Urbani secundi papae IX.



CLXXXIX. Bulla pro monasterio Sancti Martialis Lemovicensis. (Anno 1096.)
[BALUZ., Miscell. edit. Luc., II, 178.]
[Col. 0462D]

URBANUS episcopus, servus servorum Dei, dilecto filio ADEMARO, abbati Lemovicensis coenobii quod in honore beati Martialis aedificatum est ejusque successoribus regulariter substituendis in perpetuum.

Ad sollicitudinem ac benignitatem apostolicae sedis pertinet et religionem augere et religiosis locis sive personis auxilium suae protectionis impendere. Quamobrem devotioni tuae, fili in Christo charissime Ademare abbas, non minimum gratulamur quod in Beati Martialis apud Lemovicas monasterio per te potissimum, praecepto scilicet atque industria reverentissimi Hugonis Cluniacensis abbatis, religionis [Col. 0463A] status largiente Domino instauratus est. Quam instaurationem per beati et apostolici confessoris Martialis merita augeri et provehi cupientes, per praesentis decreti paginam stabilimus locum ipsum sicut hodie est, et sicut ab episcopo atque canonicis Lemovicensis Ecclesiae noscitur institutum, semper sub disciplina, dispositione et custodia Cluniacensis abbatis persistere, et ut obeunte abbate nullus ibi qualibet subreptionis astutia vel violentia praeponatur nisi quem praefatus Cluniacensis abbas illic vel successores ejus secundum Dei timorem elegerint. Quia vero disponente Domino et sancti ejus confessoris dignatione factum est ut per nos ipsos ejus tumulum visitare et loci ipsius ecclesiam in honore sancti Salvatoris consecrare meruerimus, nos pro ejusdem [Col. 0463B] confessoris apostolici devotione et reverentissimi confratris nostri Hugonis abbatis dilectione, pro tuae etiam religionis petitione, et monasterium ipsum et quaecunque ipsius sunt sub tutela apostolicae sedis perpetuo confovenda suscipimus; in quibus haec propriis nominibus duximus exprimenda. In Lemovicensi pago monasterium Sanctae Valeriae, Sancti Valerici, Sanctae Mariae, quae vocatur Subterranea, capellam de Buxo, ecclesias de Valera, videlicet Sancti Sulpitii, Sanctae Mariae, Sancti Martini, ecclesiam Sancti Martialis de Rociaco, Sanctae Mariae de Claravalle, apud Pairac ecclesias Sancti Martini et Sancti Dionysii, item Sancti Dionysii de Murs, Sanctae Mariae de Roera, Sancti Petri de Parazol, Sancti Silvani de Castel, Sancti Martialis de Rot, [Col. 0463C] Sancti Martialis de Roser, Sancti Petri de Vernol, Sancti Alpiniani de Tarne, Sancti Martialis de Manave, abbatiam Sancti Petri Vosiensis, monasterium Sancti Pardulfi de Arnaco, capellas de Colret et de Monzac, ecclesiam de Sirac, Sanctae Mariae Magdalenae de Quadris, Sancti Martialis de Cosei, capellam Sancti Michaelis quae dicitur Anteana, et castellum vestro monasterio circumsitum cum universis pertinentiis suis, sicut illud religiosus imperator Hlodouvicus beato Martiali tradidisse cognoscitur. In Santonensi monasterium Sancti Martialis apud castrum Colesium, Sancti Petri de Monte Andro, Sancti Martini de Saliono, Sancti Salvatoris, quae dicitur Vita aeterna, Sancti Petri de Anesio, [Col. 0463D] ecclesiam de Doaz. In Arvernensi ecclesiam Sancti Martini de Vernojol. In Bituricensi monasterium Sancti Martialis apud Rosiacum, ecclesiam Sancti Leodegarii de Malvera, Sancti Martialis de Duno. In Pictaviensi apud castrum Monmorde ecclesiam Sancti Martini de Monzac, et juxta castellum novum beati Martialis ecclesiam. In Rutenensi ecclesiam de Teuciac, Sanctae Mariae de Panesa, Sancti Martialis de Rivo petroso. In Biterrensi ecclesias de Laurenc et de Paimolo. In Narbonensi ecclesiam Sancti Cassiani. In Petrogoricensi monasterium Sancti Martialis apud Palnatum. In Engolismensi ecclesiam Sancti Martialis de Multene et de Cantrazac, et capellam in silva Biarga, et aliam in bosco Nigreto, et Sancti Hilarii in castello de Roca. In [Col. 0464A] Burdegalensi ecclesias Sancti Petri de Tortirac et de Fornel et de Petraficta. In Diensi ecclesias Sanctae Mariae de Sermea et de Soant cum pertinentiis et appendiciis suis. Quaecunque praeterea in praesenti vestrum coenobium juste possidet, sive in futurum juste atque canonice poterit adipisci, firma vobis vestrisque successoribus et illibata permaneant.

Decernimus ergo ut nulli omnino hominum liceat idem monasterium tem re perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt usibus omnimodis profutura. Salva Lemovicensis episcopi canonica reverentia, [Col. 0464B] siquidem catholicus fuerit et gratiam et communionem apostolicae sedis habuerit. Alioquin quandiu forte, quod absit, Lemovicensis ecclesia pastore caruerit, vobis vestrisque successoribus liceat ordinationum sive consecrationum quarumlibet gratia catholicum quem malueritis episcopum adiro et ab eo quae sunt opportuna suscipere. Item constituimus ut secundum antiquae consuetudinis modum, absente episcopo, Beati Martialis abbas praecipue cum majoribus canonicis Lemovicensis ecclesiae curam gerat, et episcopalis electio ex ejus potissimum arbitrio disponatur. Praesente quoque episcopo, non sine ejusdem abbatis consilio graviora ipsius ecclesiae negotia peragantur. Hoc quoque praesenti capitulo subjungimus ne pro communi parochiae interdicto [Col. 0464C] vel excommunicatione monasterium vestrum interdicto excommunicationive subdatur, ut tamen excommunicati illic vel interdicti nequaquam ad divina officia admittantur. Si qua sane ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis [Col. 0464D] percipiant et apud districtum judicem praemia aeternae pacis inveniant. Amen, amen, amen.

Datum Sanctonis per manum Joannis, sanctae Romanae ecclesiae diaconi cardinalis, II Idus Aprilis, indictione IV, anno Dominicae Incarnationis 1097, pontificatus autem domni Urbani secundi papae IX.



CXC. Urbani II papae epistola ad Raimundum Ausciensem archiepiscopum.---Adversus clericos qui coemeterium S. Orientii violaverant. (Anno 1096.)
[Dom BOUQUET, Recueil, t. XIV, p. 725.]

URBANUS episcopus, servus servorum Dei, dilecto fratri RAIMUNDO, Auxiensi archiepiscopo, salutem et apostolicam benedictionem.

[Col. 0465A] Cum in Auxiensi metropoli per Romanam Ecclesiam noviter sis ordinatus, sedis apostolicae decretis obedire te irrefragabiliter oportet. Mandamus ergo fraternitati tuae ut de clericis sedis tuae, qui coemeterium quod beati papae Leonis et nostro decreto ecclesiae Beati Orientii firmatum fuerat, violaverunt, justitiam facere canonica aequitate procures. De caetero et teipsum et tuae sedis clericos ita custodias, ut Romanae Ecclesiae decreta inconvulsa apud vos, Domino largiente, conserventur et integra.

Data Romae, III Kalendas Maii.



CXCI. * Urbanus II monasterii S. Albini Andegavensis possessiones confirmat. (Anno 1096.)
[RUINART, Vita Urbani, p. 256.]
[Col. 0465B]




CXCII. * Refert quae in conventu apud S. Hilarium habito statuta sint occasione controversiarum quae inter canonicos S. Hilarii et monachos monasterii Novi Pictaviensis in prioratu S. Nicolai degentes exortae fuerant. (Anno 1096.)
[RUINART, Vita Urbani, p. 255.]




CXCIII. Urbani II papae epistola ad Ansculphum Angeriacensem abbatem.---Buriacensem ei ecclesiam, dono episcopi Belvacensis acquisitam, et astipulatione regis Francorum munitam confirmat. (Anno 1096.)
[Dom BOUQUET, Recueil, t. XIV, p. 724.]
[Col. 0465C]

URBANUS episcopus, servus servorum Dei, dilectis filiis ANSCULPHO, Angeriacensi abbati, et ejus fratribus, salutem et apostolicam benedictionem.

Quia disponente Domino locum vestrum per nosmetipsos visitare meruimus, dignum duximus quieti vestrae auctoritatis nostrae litteris providere. Omnia igitur quae impraesentiarum juste possidere videmini, firma vobis et integra perpetuo manere sancimus. In quibus vobis nominatim Buriacensem [(44) 1Kb] ecclesiam confirmamus, ut sicut reverendae memoriae Wido Belvacensis episcopus vestro eam monasterio contulit, consentientibus videlicet Belvacensis [Col. 0465D] Ecclesiae canonicis, et sicut eamdem donationem Francorum rex sua astipulatione firmavit, sic eam, ex nostrae auctoritatis robore sine personae alicujus inquietudine possidere in perpetuum debeatis, salva nimirum Belvacensis episcopi canonica reverentia.



CXCIV. * Urbanus II monasterio Cluniacensi cellam S. Michaelis de Monte Alto asserit. (Anno 1096.)
[RUINART, Vita Urbani, p. 258.]




CXCV. * Urbanus II Ecclesiae Pampilunensis privilegia, petente Petro de Roda episcopo, confirmat. (Anno 1096.)
[RUINART, Vita Urbani, p. 260.]
[Col. 0466A]




CXCVI. Bulla confirmationis privilegiorum monasterii Moyssiacensis. (Anno 1096.)
[BALUZ., Miscell. II, 179.]

URBANUS episcopus, servus servorum Dei, dilectis fratribus et coepiscopis ISARNO Tolosano, SIMONI Agennensi, GERALDO Caturcensi, RAYMUNDO Lectorensi, salutem et apostolicam benedictionem.

Fraternitatem vestram non ignorare credimus [Col. 0466B] quod Moyssiacense monasterium magnae quondam religionis et magnae famae magnaeque fuerit excellentiae. Postmodum vero cum illic habitantium negligentia religionis gloria decrevisset, substantiarumque copia diminuta et pene ad nihilum redacta est. Gratias autem Deo, qui nostris temporibus per Cluniacensium abbatum industriam religionem in eo loco abolitam reparare dignatus est. Oportet ergo et vestram fraternitatem pro beatorum Petri et Pauli devotione, quorum nomini locus ipse dicatus est, operam dare quatenus antiquarum possessionum substantias recipere et quas in praesenti tenent retinere firmiter, ad usus servorum ibidem manentium mereatur. Proinde monasteria vel abbatias quas [Col. 0466C] nunc usque tenuerunt vel tenent confirmamus ecclesiae Moyssiacensi apostolica auctoritate, ut possideant et teneant sub dominio Cluniacensis abbatis, scilicet in episcopatu Tolosano abbatiam Lezatensem, in Agennensi abbatiam Sancti Gervasii Exiensis, in Elenensi Sanctae Mariae Arulensis, in Gerundensi Sancti Petri Campirotundi. Sed in hac constituimus et mandamus ut non ibi amplius abbas ordinetur, sed a Moyssiacensi abbate ibi prior praeponatur. Prioratum etiam Sanctae Mariae Tolosae, Sancti Petri de Coquinis, et Sancti Genii Lectorensis, et Durivollis et Villaenovae in Ruthenensi pago, et conquetas cum appendiciis suis, et omnia quae nunc in praesenti tenent, ut in aeternum possideant in pace volumus et mandamus; et hoc ex beatorum apostolorum [Col. 0466D] Petri et Pauli auctoritate et nostra adjicientes ut in abbatiis supra enumeratis sine Moyssiacensis abbatis consilio et voluntate abbas nullatenus eligatur vel ab aliquo ordinetur. Quod si contigerit ausu temerario ab aliquo fieri, et electus et eligentes, ordinatus et ordinator, excommunicentur et a suis ordinibus ex beati Petri auctoritate sub anathematis interminatione deponantur. Conqueruntur etiam ipsi fratres Moyssiacenses plurimas sui juris ecclesias a laicis hominibus occupari, in Tolosano quidem episcopatu ecclesiam Sancti Martini de Melzago [Col. 0467A] [al., Mansacho], Sancti Juliani, Sancti Rustici, ecclesiam de Affiniano, de Corduba, de Bisingis, de Monte Berterio, in Agennensi ecclesias Sancti Amancii de Trangon [al., Tairago], de Verbegaria, de Angairiago, in Caturcensi ecclesias Sancti Martini et Sancti Vincentii de Antejago, Sancti Petri de Biolo, Sancti Stephani de Liciaco, Sanctae Liberatae, Sancti Amancii, Sancti Martini, Sanctae Mariae, et Sancti Petri de Casces, Sancti Saturnini de Bos, Sancti Joannis de Pertica, ecclesiam Sancti Saturnini quae conjuncta est ecclesiae Sancti Petri, et ecclesiam d'Antiago, Sancti Petri de Brugarias, Sanctae Mariae de Troilo et ecclesiam de Cogornago, de Gratacumba, Sancti Lupi de Malausa, ecclesiam cum curia quae dicitur de Sals, ecclesiam de Arduno, [Col. 0467B] ecclesiam Sancti Sulpicii, Sancti Mauricii, item in Lectorensi episcopatu, in parochia Lomaniae, ecclesiam de Sarraciago, de Flamalingis, de Aliciano, de Oriols, Ecclesiam Sancti Martini, Sancti Quiriaci, Sancti Hilarii, Sancti Saturnini Mancionis villa. Vestram igitur prudentiam litteris exhortamur atque praecipimus ut supradictarum ecclesiarum occupatores pro vestri officii debito commoneatis ut quae Dei servis vel ipsi vel ipsorum parentes perper in abstulerunt restituere compellatis. Quod si vestris noluerint commonitionibus obedire, noverint se beatorum apostolorum indignationem sicut ecclesiasticarum rerum pervasores in pervasione ipsa contumaciter permanentes habere et excommunicatos esse.

[Col. 0467C] Data Tolosae Nonis Maii, indictione IV, anno Dominicae Incarnationis 1097, per manum Joannis sanctae Romanae Ecclesiae diaconi cardinalis.



CXCVII. Epistola Urbani II papae ad Hugonem abbatem Cluniacensem. (Anno 1096.)
[Dom BOUQUET, Recueil, t. XIV, p. 322.]

URBANUS episcopus, servus servorum Dei, venerabili fratri HUGONI, abbati Cluniacensi, salutem et apostolicam benedictionem.

Apostolicae sedis sollicitudo nos admonet religiosorum locorum quieti attentius providere. Idcirco tuas, charissime frater, per communem filium [Col. 0467D] Guidonem S. Orientii priorem et fratres ipsius, preces nequaquam contemnendas duximus, tum justitiae universitatis intuitu, tum speciali illa dilectione quam tibi, sub cujus cura et sui monasterii jura consistunt, omnibusque fratribus tuis pro ampliori religione debemus. Sancti igitur Orientii monasterium in Auxiensi suburbio situm, cui experientiae tuae praecepto ac dispositione praesidet, cum universis ad id pertinentibus per decreti praesentis paginam vestro Cluniacensi coenobio confirmantes, apostolicae sedis auctoritate munimus; illud praecipue ac singulariter statuentes, ut antiqua ipsius coemeterii constitutio nulla aemulorum quorumlibet [Col. 0468A] infestatione turbetur; sed, sicut sanctissimi praedecessoris nostri Leonis IX, auctoritate sancitum est, quiete in perpetuum perseveret. Proinde nec extra urbem, nec intra, Auxiensi archiepiscopo et ejus canonicis liceat novum coemeterium instituere; sed tam archiepiscopi quam regulares, aut irregulares clerici, sive laici de quibus consuetudo hactenus fuit, sepulturae locum apud vos futuris temporibus sortiantur, etc.

Data apud Moyssacum, per manum Joannis, S. Romanae Ecclesiae diaconi cardinalis, III Idus Maii, indict. IV, Dominicae Incarn. anno 1097 [(45) 1Kb] , pontificatus autem domni Urbani papae II, anno IX



CXCVIII. Urbani papae II diploma de donatione abbatiae Belli-Loci. (Anno 1096.)
[Bibliotheca Cluniacensis, p. 525.]
[Col. 0468B]

URBANUS episcopus, servus servorum Dei, venerabili fratri HUGONI, Cluniacensi abbati, salutem et apostolicam benedictionem.

Belli-Loci monasterium longis jam temporibus sine monasticae regulae disciplina fuit, et sicut rerum saecularium detrimentis, ita etiam animarum perditionibus patuit. Et monachi enim abbatem suum saeculari praesidio fulti expulerant, et adversus monachos abbas assiduis clamoribus querebatur. Unde etiam locus ille per confratrem nostrum Bituricensem archiepiscopum aliquandiu excommunicationi [Col. 0468C] addictus fuerat; et miles ille Hugo, qui contra fas eidem monasterio incumbebat, etiam monachis ad prave vivendum patronus exstiterat, post secundam vel tertiam admonitionis nostrae dulcedinem beati Petri gladio, et canonicae districtionis ultione percussus est. Nunc secundum omnipotentis Dei dispositionem, et frater ille quem a monasterio monachorum nequitia exturbaverat, humanis rebus exemptus est: et miles ille qui saeculari potestate monasterium occupabat, praesente domino suo comite Raimundo, quidquid ille hactenus potestatis exercuerat, nostris manibus refutavit; et locum ipsum per nos Deo ac beato Petro restituit, rogans et obsecrans ut per tuam et fratrum tuorum sollicitudinem [Col. 0468D] in eodem loco vigor monastici ordinis reparetur. Cujus petitioni assensum praebentes, eumdem locum tam tuae quam tuorum successorum curae perpetuo regendum ac disponendum praesentis decreti auctoritate committimus, rogantes atque praecipientes ut Belli-Loci monasterium omnino deinceps, tanquam Cluniacensis coenobii membrum, sollicite regas; et abbatem illic de Cluniacensi semper congregatione constituas, quatenus, auxiliante Domino, per vestram sollicitudinem, vigor illic regularis disciplinae restauretur, et conservetur.

Datum Tolosae, X Kal. Junii.



CXCIX. In concilio apud Nemausum, abolito Gregorii VII praecepto, Urbanus monasteria Figiacense et Conchense uniri vetat. Utrumque monasterium gubernari a proprio abbate jubet. (Anno 1096.)
[MABILL., Acta SS. Bened., Saec III, p. II, p. 448.]
[Col. 0469A]

URBANUS episcopus, servus servorum Dei.

Cum pro negotiis ecclesiasticis in partes Galliae venissemus, apud Arverniam largiente Domino plenariam synodum convocavimus. Illic a Conchensis monasterii fratribus reverendae memoriae GG. VII PP. litterae praesentatae sunt, praecipientis [Col. 0469B] Figiacense coenobium Conchensi coenobio uniendum. Et quia per idem tempus utrique loco abbates proprii praesidebant, alterutro defuncto eum qui superstes esset, utrique monasterio praeferendum. Conchensis itaque coenobii abbas, quia contra litterarum ipsarum tenorem substitutus fuerat, in eodem concilio depositus, et Figiacensis, qui supervixerat, utrique loco praelatus est. Coepit ergo inter utrumque monasterium discordia tanta versari, ut et bona plurima distraherentur, et animarum salus detrimentis maximis pessumdaretur. Praeterea cum ad aures Cluniacensis abbatis hujusmodi constitutio pervenisset, coepit supradictas GG. PP. litteras tanquam subreptitias calumniari, et definitionem ejusdem negotii se praesente aliter [Col. 0469C] perpetratam testari: quandoquidem ab eodem pontifice Figiacensis locus Cluniacensi monasterio per privilegium fuerit confirmatus. Igitur cum largiente Domino tertia per instantiam nostram apud Nemausum synodus convenisset, coepit ejusdem negotii quaestio graviter agitari. Post longum vero super hac re episcoporum abbatumque tractatum, placuit cum pro apostolici privilegii conservatione, tum pro communi monasteriorum salute, ut utrique loco, sicut antea fuerat, abbas cardinalis restitueretur, et Figiacenses monachi sub Cluniacensis abbatis cura deinceps et provisione persisterent. Et nos igitur commune concilii decretum apostolicae auctoritatis pondere confirmantes, definitionis hujus ordinem perpetuo permansurum nostri nominis [Col. 0469D] litteris adnotari, et sigilli nostri praecepimus impressione firmari. Si quis autem hujusce definitionis tenorem temerario ausu fuerit conatus infringere, sciat se apostolicae indignationis ultionem incurrere, et detrimentum sui ordinis vel officii invenire.

Actum in concilio apud Nemausum in ecclesia Sanctae Mariae VII Id. Julli, anno Dominicae Incarnationis 1096 [leg. 1096], indict. IV, anno vero pontificatus domni Urbani II PP. IX.

Datum apud Vallem Flavianam in monasterio Sancti Egidii, Id. Julii.



CC. Bulla Urbani II papae pro S. Martino de Campis. (Anno 1096.)
[FÉLIBIEN, Histoire de Paris, Preuves, tome III, p. 12.]
[Col. 0470A]

URBANUS episcopus, servus servorum Dei, venerabili fratri HUGONI, Cluniacensi abbati, salutem et apostolicam benedictionem.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Tuae igitur voluntati et communis filii Ursionis prioris postulationibus annuentes, beati Martini monasterium quod de Campis dicitur in Parisiensi parochia situm, praesentis decreti [Col. 0470B] auctoritate munimus, ut quemadmodum caetera Cluniacensis coenobii membra semper sub apostolicae sedis tutela permaneat, et cuncta quae ad locum ipsum im praesentiarum pertinere videntur; ecclesiae videlicet de Agonvilla, de Nova Villa, de Marcio, de Monte-Martyrum, de Loveriis, de Castenio, de Noa Sancti Remigii, de Noa Sancti Martini, de Renzegio, de Bolbineio, de Caleio, de Confluentia, de Copeyo, de Fontanis, de Flamma-Regia-Villa; de Valle-Villaris, de Monciaco, villa quae dicitur Bonzeia, Nuceium magnum, Nuceium minus, Anetum, Majoriolas, Sancta Gemma, Rodanivilla, Ursionisvilla, Clamardum, Sorvillare, Pentinum, Ceurennum, Sanctus Hilarius cum ecclesiis et pertinentiis earum, ecclesia etiam de Cona, de Bonella, de Pringeio. [Col. 0470C] Quidquid praeterea idem locus hodie juste possidet vel collatione bonae memoriae Henrici Francorum regis, qui ejusdem loci fundator exstitit, vel filii ejus Philippi, cujus donatione cella eadem ad vestium coenobium noscitur pertinere; quidquid a quibuslibet fidelibus de suo jure eidem loco collatum est, vel in futurum conferri contigerit, firma semper et illibata permaneant, tam a te quam ab his qui per te vel successores tuos eidem loco praepositi fuerint, perpetuo possidenda, regenda ac disponenda.

Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra [Col. 0470D] conserventur eorum pro quorum sustentatione ac gubernatione concessa sunt usibus omnimodis profutura. Si qua igitur in crastinum, ecclesiastica saecularisve persona hujus decreti paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque divino judicio se existere de perpetrata iniquitate cognoscat, et etiam a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis [Col. 0471A] percipiant, et apud districtum judicem praemia aeternae pacis inveniant. Amen, amen, amen.

Datum Nemausi per manum Joannis, sanctae Romanae Ecclesiae diaconi cardinalis, II Idus Julii, indictione IV, Incarnationis Dominicae anno 1097, pontificatus autem domni Urbani secundi papae IX.



CCI. Urbanus Burgensem Ecclesiam Romanae immediate subjicit, illam ab aliarum metropoleon absolvens obedientia. (Anno 1096.)
[FLOREZ, España Sagrada, XXVI, 464.]

URBANUS episcopus, servus servorum Dei.

Postquam apud Nemausum praesidentibus nobis per omnipotentis Dei gratiam plenaria fuisset synodus [Col. 0471B] celebrata, Toletani archiepiscopi Bernardi ad audientiam nostram querela perlata est, Burgensis episcopi tanquam suffraganei proprii obedientiam requirentis, quasi in Oximae parochia Burgos esset aedificata: Oxima enim pars Toletanae provinciae non incerta cognoscitur. Ille vero ad Tarraconensem potius metropolim suam Ecclesiam pertinere protestabatur; quam quidem nos Burgensem urbem Aucae decreveramus haberi vicariam, quae, ut dicitur, antiquitus Tarraconensi fuerat metropolitano jure subjecta. Caeterum Alfonsus, Hispaniae Citerioris rex, Burgensem episcopum Tarraconensi metropolitano nequaquam patiebatur esse subjectum, ea de causa quod infra regni sui terminos Burgus sit, Tarracon autem in Barcinonensis comitis potestate. [Col. 0471C] His ergo de causis nostrae et fratrum qui nobiscum aderant discretioni visum est ad Ecclesiarum illarum sedandam seditionem, ut Burgensis deinceps episcopus manu tantum Romani pontificis regeretur, et Ecclesia illa suorum antistitum consecrationem ab apostolica sede perciperet, nisi archiepiscopus ipsa eum ad se pertinere authentica posset ratione monstrare. Interim eum ab utriusque metropolis obedientia et subjectione absolvimus.

Post haec Burgensis episcopus Gomizo adversus eumdem archiepiscopum querelam exercuit, quod post primam Massiliensis abbatis definitionem, qui per id tempus apostolicae sedis vice illis in partibus functus fuerat, partem quamdam Burgensis parochiae usurpasset. Nominatim vero Burgensis Ecclesiae [Col. 0471D] proprietatem ac dominium occuparet villam, quae Fenicularis dicitur, Valeranicense monasterium, cellam S. Mariae de Ravenaria. Suuper his tribus quod Ecclesiae Burgensis seu Aucensis proprietas esset, archiepiscopus ipse concessit, et episcopum in nostra praesentia revestivit. Rogatu tamen nostro, consentiente episcopo, Valeranicense monasterium usque ad annos tres eidem metropolitano habere permisimus. Villam vero Fenicularem, et cellam S. Mariae de Ravenaria tandiu teneat, quandiu Oxomensem in manu sua Ecclesiam retinuerit, in cujus parochia eadem loca sita sunt, sed Aucensi Ecclesiae in proprietatem praeceptis attributa. Quod si Oxomensi Ecclesiae cardinalis fuerit episcopus restitutus, [Col. 0472A] ad Aucensem sui juris proprietas revertatur. Porro parochiae partem, quam Burgensis episcopus post legati definitionem sibi subtractam reclamabat, idem archiepiscopus asserebat ab ipso episcopo in manum suam sponte et episcoporum judicio refutatam. Cum vero episcopus gravatum se et coactum in eo negotio responderet, Nos tamen, ne confratrem nostrum Bernardum archiepiscopum videremur vehementius aggravare, causam hanc sicut erat, sic esse permisimus, donec refutationem ipsam sponte et judiciario ordine perpetratam idoneis testibus in nostra posset audientia comprobare.

Datum apud Vallem Flavianam in monasterio S. Egidii Idus Julii, indictione IV, anno Dominicae Incarnationis 1097, pontificatus autem domni Urbani [Col. 0472B] papae II anno IX, per manum Joannis S. R. E. diaconi cardinalis.



CCII. Urbanus II papa confirmat bona monasterii Rivipollensis, cui nonnulla immunitatis ac exemptionis privilegia conceduntur. (Anno 1096.)
[COCQUELINES, II, 90.]

URBANUS episcopus, servus servorum Dei, dilecto filio BERNARDO, abbati venerabilis monasterii Sanctae Mariae quod Rivipollense dicitur, in comitatu Ausonensi inter duo flumina constitutum, ejusque successoribus regulariter substituendis in perpetuum.

Apostolicae sedis auctoritatae debitoque compellimur pro universarum ecclesiarum statu satagere, [Col. 0472C] et earum quieti auxiliante Domino providere. Ea propter petitionibus tuis, fili in Christo charissime Bernarde, non immerito annuendum esse censuimus, ut Rivipollense monasterium, cui Deo auctore praesides, ad praedecessorum nostrorum Sergii et Agapiti exemplar apostolicae sedis privilegio muniremus. Per praesentis igitur decreti paginam apostolica auctoritate statuimus ut quaecunque hodie idem coenobium juste possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant; in quibus haec propriis duximus nominibus adnotanda: ecclesiam Sancti Petri eidem monasterio adjacentem cum caeteris ei subjectis ecclesiis: [Col. 0472D] in castro Cervariae ecclesiam Sancti Martini, capellam Sancti Nicolai, cellam Sancti Petri cum ecclesia castri de Monte Palatii, cellam Sancti Quintini, monasterium Sanctae Mariae quod dicitur Gualterii, Sancti Andreae inter Pontonos, Sanctae Mariae de Panizaris, Sanctae Mariae de Monte Serrato, ecclesiam Sancti Stephani de Grannolariis, Sancti Stephani de Ripa cum alodiis Bernardi vicecomitis, quae coenobio delegavit; mercati vero quod penes idem monasterium fieri consuevit, teloneum et omnem justitiam tibi tuisque successoribus confirmamus: castrum quoque Menslei cum terminis et pertinentiis suis, castrum de Torsa cum ecclesiis et dominicaturis, et portibus maris, piscationibus, et [Col. 0473A] omnibus sibi pertinentibus; piscationes aquarum de Tezer a Ripa mala usque ad Spatam, et de flumine Freverii a ponte Corba usque Tezer: omnem etiam dominicaturam, quam Bernardus Bisuldunensis Beatae Mariae tradidit tam in Rivipollensi valle quam in aliis locis. Quidquid praeterea possessionum, villarum, sive ecclesiarum, cum decimis, primitiis, vel oblationibus suis per antecessorum nostrorum privilegia in quibuslibet regionibus possidetis; quidquid authenticis pontificum scriptis, vel principum, vel quorumque fidelium juste et legaliter vel in praesenti habetis, vel in futurum Domino largiente habituri estis, saepe fato Beatae Mariae monasterio confirmamus.

Decernimus ergo ut nulli omnino hominum liceat [Col. 0473B] idem coenobium temere perturbare aut ejus subditos praeter abbatis et fratrum voluntatem saeculari judicio vel potestate constringere, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione ac gubernatione concessa sunt, usibus omnimodis profutura. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia, vel violentia proponatur, nisi quem fratres communi assensu, vel fratrum pars consilii sanioris secundum Dei timorem, et B. Benedicti regulam elegerint. Chrisma, oleum sanctum, consecrationes altarium sive basilicarum, ordinationes clericorum ipsius loci vestri, seu monachorum [Col. 0473C] qui ad sacros ordines fuerint promovendi, a quocunque volueritis catholico accipietis episcopo. Ad haec adjicimus, ut episcoporum quilibet claustrum ipsum, et illic Domino servientes, temerario ausu excommunicare, sed neque capellas quae circa ambitum monasterii sitae sunt, sine Romani pontificis vel legati ejus audientia interdicere vel excommunicare non debeat: neque caeteris ad vos pertinentibus locis sine certis causis praejudicium canonicae ultionis inferre. Sepulturam sane ejusdem loci omnino liberam esse decernimus, ut eorum, qui illic sepeliri deliberaverint devotioni, et externae voluntati, nisi forte excommunicati sint, nullus obsistat. Missas quoque publicas praeter abbatis et fratrum [Col. 0473D] voluntatem in eodem monasterio ab episcopo celebrari, vel stationes fieri prohibemus, ne forte in servorum Dei recessibus, popularibus occasio praebeatur ulla conventibus. Si quis in crastinum archiepiscopus aut episcopus, imperator aut rex, princeps aut dux, comes, vicecomes, judex aut ecclesiastica quaelibet saecularisve persona, hujus decreti paginam sciens, contra eam temere venire tentaverit, secundo tertioque commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco [Col. 0474A] justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum in monasterio Sancti Aegidii per manum Joannis, sanctae Romanae Ecclesiae diaconi cardinalis, XVII Kalendas Augusti, indictione IV, Incarnationis Dominicae anno 1096, pontificatus autem domini Urbani secundi nono.



CCII bis. Urbani II papae privilegium pro monasterio Balneolensi. (Anno 1096.)
[COCQUELINES, Bullar. Rom. pont. Collect., II, 91.]

URBANUS episcopus, servus servorum Dei, dilecto [Col. 0474B] filio BENEDICTO, abbati venerabilis monasterii sancti protomartyris Stephani, quod situm est in loco qui Balneolis dicitur, in comitatu Bisuldunensi, ejusque successoribus regulariter substituendis in perpetuum.

Apostolicae sedis auctoritate debitoque compellimur pro universarum ecclesiarum statu satagere, et earum quieti auxiliante Domino providere. Ea propter petitionibus tuis, fili in Christo charissime Benedicte, non immerito annuendum censuimus, ut Balneolense monasterium, cui Deo auctore praesides, apostolicae sedis privilegio muniremus. Per praesentis ergo privilegii paginam apostolica auctoritate statuimus ut quaecunque hodie idem coenobium juste possidet firma tibi tuisque successoribus [Col. 0474C] et illibata permaneant: parochia videlicet de ipsa valle Balneoli, ecclesia Sancti Benedicti et Sancti Petri de Agemal, Sancti Romani de Millanicas, cum coemeterio suo, Sancti Christophori, Sancti Jacobi cum decimis et primitiis suis, et cum medietate decoemarum seu primitiarum de villa Figerolis et de Eremitanis, ecclesia Sanctae Mariae, Sancti Laurentii cum cimeterio de Porcarii, ecclesia Sancti Mauritii de Calvis, Sancti Quirici, Sancti Martini de Campo majori in valle de Milliariis, ecclesia Sancti Petri, Sancti Andreae de Ritulis, Sancti Vincentii de Saliente, Sancti Juliani de Augustino, Sanctae Mariae de villa Azert, Sancti Martialis de Quarantela, cella Sanctae Mariae de Rivo d'Azar, cum decimis, [Col. 0474D] oblationibus, ac caeteris pertinentiis suis. In comitatu Petralatensi ecclesia Sancti Martini, Sancti Sylvestri. In valle mala, cella Sancti Joannis de Crosis, Sancti Cypriani de Pineta, cum decimis, oblationibus, et caeteris earum pertinentiis; in comitatu Empuritanensi, cella Sanctae Crucis, Sancti Nicolai cum coemeteriis et alodiis suis, et castrum Colepodium cum pertinentiis suis. In comitatu Gerundensi, ecclesia Sanctae Mariae de Fenestris, Sancti Felicis de Buada cum decimis, oblationibus, et caeteris earum pertinentiis. In comitatu Barchinonensi monasterium Sancti Martialis de Monte Signi; in Tazilano ecclesia Sancti Salvatoris: mercati quoque quod penes vestrum coenobium fieri solet, teloneum et omnem justitiam, tibi tuisque [Col. 0475A] successoribus confirmamus. Quidquid praeterea vel per antecessorum nostrorum apostolicae sedis pontificum privilegia vel per authentica regum seu principum scripta vel ex quorumcunque fidelium oblationibus loco vestro juste et legaliter collatum est, vel in futurum largiente Domino habituri estis, ratum vobis et integrum servari praecipimus. Decernimus ergo, ut nulli omnino hominum liceat idem coenobium temere perturbare, aut praeter abbatis et fratrum voluntatem eorum familiam saeculari judicio et potestate constringere, aut coenobii possessiones auferre, minuere, vel temerariis vexationibus fatigare; sed omnia integra conserventur, eorum pro quorum sustentatione ac gubernatione concessa sunt, usibus omnimodis [Col. 0475B] profutura. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars consilii sanioris secundum Dei timorem, et beati Benedicti regulam elegerint. Chrisma, oleum sanctum, consecrationes altarium, sive basilicarum, ordinationes clericorum loci vestri seu monachorum, qui ad sacros fuerint ordines promovendi, a quocunque volueritis catholico accipietis episcopo, sicut a nonnullis praedecessoribus nostris monasterio vestro est concessum, et a comprovincialibus est episcopis confirmatum. Ad haec adjicimus ut episcoporum quilibet claustrum ipsum, et illic Domino servientes, temerario ausu, aut sine Romani pontificis [Col. 0475C] vel legati ejus audientia interdicere, vel excommunicare non debeat, neque caeteris ad vos pertinentibus locis sine certis causis praejudicium canonicae ultionis inferre. Missas vero publicas praeter abbatis et fratrum voluntatem in eodem monasterio per episcopum celebrari, aut stationes fieri, vel ad agendas causas populares conventus aggregari prohibemus, ne in servorum Dei recessibus popularibus occasio praebeatur ulla conventibus. Sepulturam quoque ejusdem loci omnino liberam esse sancimus, ut eorum qui illic sep liri deliberaverint, devotioni, et extremae voluntati, nisi excommunicati sint, nullus obsistat. Si qua igitur in crastinum ecclesiastica saecularisve persona, hujus decreti paginam [Col. 0475D] sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum in monasterio Sancti Aegidii apud vallem Flavinianam per manum Joannis, sanctae Romanae Ecclesiae diaconi cardinalis, XVI Kal. Augusti, [Col. 0476A] indictione quarta, Incarnationis Dominicae anno 1096, pontificatus autem domni Urbani secundi papae nono.



CCIII. Privilegium monasterii Juviniacensis. (Anno 1096.)
[MABILL., Annal. Bened., V, 658.]

URBANUS episcopus, servus servorum Dei, dilectae filiae GALBURGI, abbatissae monasterii Juviniacensis, et caeteris quae post eam regulariter in ejusdem monasterii regimine substituendae sunt.

Apostolicae sedis auctoritate debitoque compellimur pro universarum Ecclesiarum statu satagere, et earum maxime quae ejus sedi specialius adhaerent, et tanquam proprio jure subjectae sunt, quieti, auxiliante [Col. 0476B] Domino, providere. Quapropter, filia in Christo charissima Galburgis, devotionis tuae precicibus clementer annuimus, et beatae Scholasticae virginis monasterium, cui, Domino auctore, praesides, apud villam quae Juviniacum dicitur constitutum, sub apostolicae sedis protectionem specialiter confovendum praesentis decreti auctoritate suscipimus. Quod videlicet monasterium egregiae memoriae Bonifacius marchio, et ejus uxor Beatrix, cum insigni filia sua domina Mathilde, beato Petro et episcopis sanctae Romanae Ecclesiae obtulerunt. Per praesentis igitur privilegii paginam apostolica auctoritate statuimus ut quaevis bona a praedictis principibus eidem monasterio data, firma et illibata semper permaneant: ipsa videlicet Juviniacensis villa [Col. 0476C] integra cum utrisque medietatibus suis, quarum alteram praefatus marchio et ejus conjux in vita sua, alteram post obitum eorum comitissa Mathildis beatae Scholasticae tradidisse cognoscitur: Remonis villa cum pertinentiis suis et redditibus, medietas villae Verinoli Magni, Yreia cum duabus ecclesiis, Bosonis villa cum appendiciis suis, Minus Virolinum totum, in villa Vismoli mansi duodecim, in Marceio tres mansi cum ecclesia, in Clymenceio terra cum quarta parte ecclesiae, in Hastoit mansi quatuor et tertia pars ecclesiae cum molendino, in Betrui mansi duo cum ecclesia, in Vellanis mansi duo et semis, sexta pars mansi ecclesiae et molendini et piscationis; in Gualkeringi mansus unus, apud Ase juxta [Col. 0476D] Masenceium terrae, apud aliud Ase quarta pars mansi, apud Nemachium mansus, apud Ham mansus cum quarta parte ecclesiae et molendini. Confirmamus etiam vobis ecclesiam de Surreio cum alodio et municipiis, novem perticata vinearum Laesura, quadraginta et septem diurnata boum in Remonivilla, quae tua prudentia ab Arluino pretio comparavit. Quidquid praeterea idem beatae Scholasticae monasterium juste possidet, aut in futurum concessione pontificum, liberalitate principum, vel oblatione fidelium juste atque canonice poterit adipisci, ratum vobis illibatumque servari sancimus. Decrevimus ergo ut nulli omnino hominum liceat supra dicti coenobii congregationem temere perturbare, aut ejus possessiones auferre, aut oblata [al., ablata] [Col. 0477A] retinere, minuere, vel temerariis vexationibus fatigare, sed omnia integra conserventur, earum pro quarum sustentatione ac gubernatione concessa sunt, usibus omnimodis profutura, salva Trevirensis Ecclesiae canonica reverentia. Obeunte te, nunc ejus loci abbatissa, vel earum quaecunque post te in ejusdem loci regimine successerint, nulla ibi quaelibet subreptionis astutia vel violentia praeponatur, sed quam sorores communi consensu, vel sororum pars consilii sanioris secundum Deum et beati Benedicti regulam providerint eligendam, adhibito etiam dioecesani episcopi consilio, si catholicus religiosusque exstiterit, ut jam omnino non liceat infra abbatiam ipsam aliquid violentiae vel pravae consuetudinis vindicare, aut gravaminis quidquam, quod ancillarum [Col. 0477B] Domini Dei quieti impediat, irrogare. Advocatum quoque ejusdem loci non alium fore statuimus, nisi quem monasterio utilem abbatissa cum religiosarum suarum voluntate poposcerit. Nec ipsi aut abbatissae, nec alicui loci ipsius ministro facultas sit ecclesiae bona vel in feudum personis saecularibus dare, vel sub censum redigere, vel modis quibuslibet alienare. Nullum praeterea clericum in monasterio vestro ministrare permittimus, nisi de regulariorum canonicorum numero quos apud beati Montani [(46) 1Kb] ecclesiam religionis vestrae sollicitudo constituit, quibus delegatum ex vestrarum facultatum portionibus victum, ne qua in posterum persona subtrahere audeat, interdicimus. Ad indicium autem perceptae a Romana Ecclesia libertatis, Virdunensis [Col. 0477C] monetae sex argenteos quotannis Lateranensi palatio persolvetis.

Si qua igitur in crastinum ecclesiastica persona saecularisve hujus decreti paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eodem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum [Col. 0477D] judicem praemia aeternae pacis inveniant. Amen, amen, amen.

Datum in monasterio S. Aegidii, apud vallem Flavinianam, per manum Joannis, S. Romanae Ecclesiae diaconi cardinalis, XIV Kal. Aug., indict. IV, Incarnationis Dominicae anno 1096, pontificatus autem domini Urbani II papae IX.



CCIV. Privilegium pro monasterio S. Aegidii. (Anno 1096.)
[MANSI, Concil. XX, 938.]

URBANUS episcopus, servus servorum Dei.

[Col. 0478A] Sicut injusta poscentibus nullus est tribuendus effectus, sic legitima desiderantium non est differenda petitio. Comes nimirum Tolosarorum ac Ruthenensium, et marchio Provinciae, Raimundus, potentatus sui partem a Romana Ecclesia detinens, honores omnes ad beatum Aegidium pertinentes tam in valle Flaviniana quam extrinsecus, quidquid juste sive injuste videbatur tenere, omnes rectas sive pravas consuetudines, quas ipsius antecessores aut ipse habuerant, ob honorem Dei et beati Aegidii reverentiam dereliquit. Quam videlicet missionem, apud Nemausense concilium jurans in manu nostra, Odiloni abbati, et ejus fratribus fecit, in Hierosolymitanam expeditionem iturus, seque et universos succesores suos, si forte hoc donum irritum facere [Col. 0478B] pertentarent, quod ad se erat, damnatione et maledictione multavit. Quod igitur suggerente ipso, et monachis exorantibus, in totius concilii conspectu firmavimus, necnon et per auctoritatis nostrae litteras stabilimus. Si quis ergo ecclesiastica saecularisve persona hanc supradicti comitis missionem, et nostram atque totius concilii confirmationem evacuare aut pervertere praesumpserit, usquequo satisfaciat, excommunicationi anathematique subdatur, et honoris atque officii sui evacuatione plectatur.

Post haec divinae voluntatis dispositione actum est ut apud B. Aegidii monasterium, basilicae novae aram omnipotenti Deo nostris manibus dicaremus. Sanximus igitur et sancimus, et ad posterum memoriam litteris designamus, ne quis ulterius archiepiscopus [Col. 0478C] aut episcopus, adversus eamdem ecclesiam audeat excommunicationis aut interdictionis proferre sententiam, quatenus idem monasterium ex ipsius B. Aegidii traditione sanctae Romanae Ecclesiae juri proprio subditum, Romanae semper libertatis gratia perfruatur. Si quis autem, decreti hujus tenore cognito, obviam venire tentaverit, honoris et officii sui detrimentum patiatur, atque a sacratissimo corpore et sanguine Dei ac Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco juxta servantibus pax et misericordia a Deo et Patre nostro et Domino Jesu Christo praesentibus ac futuris saeculis conservetur. Amen, amen, amen.

[Col. 0478D] Datum per manum Joannis, S. R. E. diaconi cardinalis ac bibliothecarii, apud Avenionem in monasterio S. Andreae, XI Kalendas Augusti, indictione quarta, Incarnationis Dominicae 1096, pontificatus autem domini Urbani II papae IX.



CCV. Bulla pro ecclesia Sancti Saturnini Tolosae. (Anno 1096.)
[BALUZ., Miscell. II, 179.]

URBANUS episcopus, servus servorum Dei dilectis in Christo filiis canonicis in ecclesia Beati Saturnini [Col. 0479A] regularem vitam professis, et eorum successoribus in eadem religione victuris in perpetuum.

Sicut injusta poscentibus nullus est tribuendus effectus, ita legitima desiderantium non est differenda petitio. Querela siquidem illa quae inter vos et fratrem nostrum Isarnum. Tolosanum episcopum, de oblationum altaris et ecclesiae parte quarta prolixis temporibus agebatur per omnipotentis Dei gratiam praesentibus nobis [(47) 1Kb] synodique est judicio pertractata et legitimorum testium qui audierant et viderant jurejurando finita est. Patuit enim clericos quondam, qui apud beati Saturnini ecclesiam ante vestra tempora citra canonicam disciplinam vixerant, oblationum altaris seu ecclesiae et quartam et caeteras portiones integras tenuisse. Quod videlicet tunc temporis [Col. 0479B] ita actum etiam ante testium probationem ipsemet episcopus fatebatur. Quoniam ante Petrum Rogeri, Tolosanum episcopum, qui oblationes omnes causa aedificandae novae basilicae recollegit in suis domibus viventes clerici libere Beati Saturnini oblationibus fruebantur. Iniquum itaque visum est ut quod saecularibus clericis anteriores episcopi permiserant vobis jam per Dei gratiam communiter et sub regulari disciplina viventibus auferretur. Unde etiam idem frater noster Isarnus in praepositi et quorumdam de vestro collegio quartam partem illam quam tenebat in conspectu nostro et fratrum qui nobiscum aderant refutavit, atque ut id nostro privilegio firmaretur suppliciter exoravit. Secundum [Col. 0479C] ipsius ergo et vestram petitionem, et quartam illam et caeteras oblationum altaris vel ecclesiae portiones in integrum vestro vestrorumque successorum usui per praesentis decreti paginam apostolica auctoritate perpetuo confirmamus, et ne quis episcopus eas deinceps exigere debeat interdicimus. Praeterea quoniam largiente Domino Beati Saturnini ecclesiam nostris manibus consecravimus, et sanximus et sancimus ne quis episcopus aut archiepiscopus sine nostra vel legati nostri audientia interdictionis vel excommunicationis in locum audeat proferre sententiam, nec alicui liceat eum qui illic hodie habetur statum ordinis commutare; nec post possessionem canonicorum cuiquam facultas sit aut proprium habere aut sine praepositi vel congregationis licentia [Col. 0479D] de claustro discedere. Quod si discesserit, et commonitus redire contempserit, praepositi intersit, si opportunum viderit, eum ubilibet a suis officiis interdicere. Interdictum vero episcoporum vel abbatum sine ipsius permissione nullus absolvat. Obeunte ejusdem loci praeposito, nullus ibi qualibet subreptionis astutia vel violentia praeponatur, nisi quem fratres regulares communi consensu vel fratrum pars consilii sanioris secundum Dei timorem providerint regulariter eligendum. Si qui sane clerici cum episcoporum suorum licentia conversionis gratia locum ipsum adierint, praeposito liberum sit praeter omnem episcopi Tolosani contradictionem suscipere, [Col. 0480A] ut nulla eis erga praepositum suum inobedientiae causa et superbiae relinquatur. Porro praepositurae, decaniae, sacristiae, capitiscolae, et caetera ecclesiae vestrae bona omnia vobis vestrisque successoribus confirmamus. Archidiaconatus etiam dignitatem et coemeterium, sicut in episcopi et canonicorum Sancti Stephani chirographo continetur. Candelas quoque cereas, quas filius noster Raimundus, Tolosanus comes, in ecclesiae dedicatione nobis praesentibus abdicavit, ne quis ulterius exigere audeat interdicimus. Prohibemus etiam ne quis ejusdem ecclesiae claustrum violenter insilire, aut infra id rapinam aut injuriam audeat irrogare. Ad haec ecclesias Beati Petri de Valeriis et de Artaxena, abbatia quoque Sancti Aviti, Sancti Cypriani, ecclesia [Col. 0480B] Sancti Petri de Slaniaco et de Mascarano, quidquid praeterea eadem ecclesia juste possidet sive in futurum juste atque canonice poterit adipisci, vobis vestrisque successoribus regulariter viventibus confirmamus. Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona hujus decreti paginam sciens, citra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi alienus fiat, atque in extremo examine districtae [Col. 0480C] ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen

Datum apud Montem Andaonis in monasterio Sancti Andreae per manum Joannis, S. R. E. diaconi cardinalis, XI Kal. Augusti, indictione IV, Incarnationis Dominicae anno 1097, pontificatus autem domni Urbani II papae IX.



CCVI. * Urbanus monasterii S. Andreae Avenionensis privilegia et possessiones confirmat. (Anno 1096.)
[RUINART, Vita Urbani, p. 270.]
[Col. 0480D]




CCVII. Epistola Urbani papae II ad Colomanum Hungariae regem, adversus Guibertum antipapam, vel Clementem III. (Anno 1096.)
[MÉNARD, Histoire de Nîmes, Paris, 1750, in-4o, t. I, Preuves, 15.]

URBANUS episcopus, servus servorum Dei, dilecto in Christo filio COLOMANNO, magnifico Ungarorum regi, salutem et apostolicam benedictionem.

Audientes magnificentiam tuam omnipotentis Dei dispositione ad Ungarici regni regimen esse provectam, [Col. 0481A] gaudio non modico exsultamus. Retulit enim nobis venerabilis filius noster Odilo, S. Aegidii abbas, strenuitatem tuam, praeter saecularem qua praecellis industriam, Scripturis etiam ecclesiasticis eruditam, et quod potissimum judiciariam condecet potestatem, sanctorum canonum pollere scientia. Unde oportet te, fili in Christo charissime, supra caeteros qui te in ejusdem regni regimine praecesserunt, tam pro tua quam pro commissorum tibi populorum salute curam gerere. Et potentes enim, ut divina Scriptura pronuntiat, potenter tormenta patientur; et cui plus datur, plus profecto exigitur. Erige igitur, o rex, vexillum catholicae fidei gloriosum, quod saecularibus regni tui vexillis victoriam debeat et gloriam comparare. Jam diu [Col. 0481B] enim Ungarorum populi errorum devia secuti sunt, et derelictis suae salutis pastoribus, alienorum gregum vestigiis adhaeserunt. Reminiscat tunc strenuitas tua religiosi principis Stephani, qui generis tui primus a sancta Romana et apostolica Ecclesia fidei religionem suscepit, et regularis dignitatis jura permeruit. Quanto enim amplius te divini dispositione judicii in terra dignitate provectum intelligis, tanto humilius debes potestatis divinae principibus, Petro ac Paulo, fili charissime, obedire, et eorum ecclesiae subjectionem et honorem a praefato principe institutum fideliter exhibere. Nulla te pseudoapostolorum qui eorum ecclesiam invaserunt, venena corrumpant; nulla perversitas a vera religione seducat. Nec enim latere te credimus haeresiarcham Guibertum [Col. 0481C] ab omnibus ubicunque catholicis excommunicatum atque damnatum, qui contra divinae legis scita, contra Evangelii statuta, contra sanctorum canonum decreta, viventis patris ac domini cubile ascendit, et Gregorii septimi apostolicae memoriae pontificis cathedram invasit, matrem fidelium omnium Romanam Ecclesiam incestavit: sed furem eum et latronem existere per divinae clarificationis causam totus pene jam orbis agnoscit. Quid etiam in Henricum hujusce iniquitatis et praesumptionis auctorem divinae majestatis justitia operata sit et operetur, ad tuam existimamus notitiam pervenisse. In sensum enim reprobum datus et ea quae non conveniunt, imo quae Deo et hominibus exsecrabilia sunt operans, publicis est expositus ignominiis. In illo nimirum [Col. 0481D] illud quodammodo divinae Scripturae impletum videtur elogium, »Quid superbit terra et cinis,« quia in vita sua projicit intima sua. Ipsi quippe quos intimos habuerat, quos tanquam sua viscera diligebat, non tantum familiares, sed ipse etiam filius, pro suis eum abominationibus exsecrati, ab ejus se consortio sequestrarunt. Jam per Dei misericordiam et judicium principalem illam regni sui partem per quam Romanae Ecclesiae incubabat amisit. Inter has diabolicae persecutionis procellas, jam diu regnum tuum ab apostolicae sedis obedientia descivit, et erroris hujus principibus administris, deditum per latioris viae devia seductum est. Nec tandem ad ejus populi velamen auferendum, personam [Col. 0482A] tuam divina, ut credimus, gratia sublimavit. Unde nos quibus, licet indignis, pro apostolicae sedis ministerio Ecclesiarum omnium sollicitudo imminet, quia Graecis et barbaris, sapientibus et insipientibus debitores sumus, tuam super his prudentiam duximus admonendam: tui profecto animi voluntatem agnoscere utrum ad salutem regni tui et ad populi tui eruditionem apostolicae sedis, apocrisiarios destinari consentias. Ad cujus videlicet operis ministerium supradictum beati Aegidii abbatem cooperatorem praedestinavimus. Super hoc ergo negotio certam tui animi voluntatem nobis per latorem praesentium rescriptis tuis intimare non differas. Porro de nobis ita tuam excellentiam confidere volumus, ut quidquid honoris, quidquid dignitatis [Col. 0482B] praedecessor tuus Stephanus ab apostolica nostra Ecclesia promeruisse cognoscitur, certa devotione exquiras, plena liberalitatis benignitate percipias, dummodo in unitate ejusdem apostolicae Ecclesiae firma stabilitate permaneas, et ei quidquid honoris, quidquid reverentiae, rex praefatus instituit, fideli benignitate devotus exhibeas.

Datum VI Kal. Augusti.



CCVIII. Urbani II P. M. epistola ad Gebehardum episcopum Constantiensem, ut a Reitenbuchensibus quemdam monachum Scafhusensibus monachis restituendum curet. (Anno 1096.)
[PEZ, Thes. Anecd. VI, I, 297.]

URBANUS episcopus, servus servorum Dei, venerabili [Col. 0482C] fratri G. CONSTANTIENSI episcopo, salutem et apostolicam benedictionem.

Inter Scafusensium et Reitenbuchensium congregationes quare et quam diutina discordia fuerit, fraternitati tuae liquido patet. Nuper cum Turonis essemus, per filium nostrum Manegoldum, magistrum scholarum, pacificos eos audieramus. Communis autem filius Gerardus, Scafusensis monachus veniens, eamdem apud nos querelam replicavit, quia videlicet fratres illi monachum reddere noluerunt. Mandamus itaque dilectioni tuae ut ad reformandam inter ipsos concordiam cum religiosis adhuc invigiles. Quod si modo obedire contempserint, et post nostrarum litterarum acceptionem [Col. 0482D] infra dies XXX monachum illum pro quo inter eos discordia crevit, Scafusensi abbati non restituerint, eos deinceps nostra sententia noveris interdictos.

Data VII Id. Aug. apud Forum Cholcherii.



CCIX. Ejusdem papae epistola ad Odalricum, seu Udalricum, praepositum Reitenbuchensem.---De eadem re. (Anno 1096)
[PEZ, ubi supra, p. 298.]

URBANUS episcopus, servus servorum Dei, dilectis filiis O. praeposito, M. decano Reitenbuchensium, salutem et apostolicam benedictionem.

Jam dudum dilectionem vestram missis ac remissis litteris exhortati sumus exhortationibus, et preces adjecimus, ut cum venerabili Scafusensium [Col. 0483A] abbate vel congregatione in pacem integram rediretis, restituto eis fratre quem ex eorum claustro dolosis circumventionibus eduxistis. Vos autem, quod religionem vestram minime decuit, et preces nostras sprevistis, et auctoritatem in nobis sedis apostolicae parvipendistis. Quin etiam Deum, qui charitas est, offendistis, cum religiosos viros ad reconciliationem vestram congregatos, et venerabilem Scafusensium abbatem, solo charitatis intuitu in conspectu vestro humiliatum, irridere et proposita praesumpsistis pollicitatione frustrari. Quam inobedientiae et dolositatis culpam, qua deberemus austeritate persequi, vestram ipsorum prudentiam in cordis tabula legere non diffidimus. Post harum igitur litterarum acceptionem, nisi infra dies XXX [Col. 0483B] eidem abbati satisfeceritis, divinorum deinceps officiorum . . . . . .



CCX. Epistola Urbani II papae ad Bononienses.---Eorum fidem laudat. Omnibus qui bello Hierosolymitano interfuerint, peccatorum veniam proponit. (Anno 1096.)
[SAVIOLI, Annali Bolognesi. Bassano, 1784, in-4o, I, II, 137.]

URBANUS episcopus, servus servorum Dei, dilectis filiis catholicis in clero, populo Bononiensi salutem et apostolicam benedictionem.

Bonitati vestrae gratias agimus quod inter schismaticos et haereticos constituti, quidam semper in fide catholica permansistis, quidam vero per Dei gratiam veritate comperta et errorum devia dimisistis, [Col. 0483C] et jam quae catholicae fidei sunt sapitis. Hortamur ergo in Domino dilectissimi, ut in veritatis via viriliter incedatis et bonis initiis meliores eventus addere procuretis. Non enim qui coeperit, sed qui perseveraverit usque in finem hic salvus erit. Venerabilem fratrem nostrum et coepiscopum Bernardum, quem pastorem vobis per manus nostras divina providentia conferre dignata est, charitati vestrae attentius commendamus ut si Deum diligitis in ejus vicario ostendatis. Ipse enim de hujusmodi dixit: Qui vos audit, me audit. Nonnullos vestros in Hierusalem eundi desiderium concepisse audivimus quod nobis plurimum complacere noveritis. Sciatis autem eis omnibus qui illuc non terreni commodi cupiditate, [Col. 0483D] sed pro sola animae suae salute et Ecclesiae liberatione profecti fuerint, poenitentiam totam peccatorum de quibus veram et perfectam confessionem fecerint per omnipotentis Dei misericordiam et Ecclesiae catholicae preces, tam nostra quam omnium pene archiepiscoporum et episcoporum qui in Galliis sunt auctoritate dimittimus, quoniam res et personas suas pro Dei et proximi charitate exposuerunt, neque clericis vero, neque monachis sine episcoporum vel abbatum licentia illuc eundi concedimus facultatem. Porro episcopis cura sit ne parochianos suos sine clericorum consilio et provisione dimittant. Juvenibus etiam conjugatis providendum est ne temere tantum iter sine conniventia uxorum suarum aggrediantur. Omnipotens Deus in suo vos timore et [Col. 0484A] amore corroboret, et ab universis peccatis et erroribus absolutos ad summae charitatis et verae pietatis perducat intuitum.

Data Papiae, XIII Kal Octob.



CCXI. Urbani II papae bulla, qua monialibus Cremonensibus Sancti Joannis Evangelistae, omnia illarum jura confirmat. (Anno 1096.)
[MURATORI, Antiq. Ital. V, 809.]

URBANUS episcopus, servus servorum Dei, dilectae filiae GISILAE, abbatissae monasterii Sancti Joannis Evangelistae secus Cremonam, et post eam regulariter in eodem loco substituendis in perpetuum.

Desiderium quod ad religiosum propositum et [Col. 0484B] animarum salutem pertinere monstratur, auctore Deo sine aliqua est dilatione complendum. Tuis igitur tuarumque sororum votis apostolicae benignitatis aures paterno inclinamus affectu, et beati Joannis Evangelistae monasterium, cui auctore Deo praesidere dignosceris, Romanae auctoritatis privilegio communimus. Quod videlicet monasterium Bernardus comes, et uxor ejus Berta, sumptibus suis aedificaverunt, et in manus reverentissimae memoriae Gregorii septimi, praedecessoris nostri, beato Petro et sanctae ejus Romanae Ecclesiae obtulerunt. Statuimus ergo ut quaecunque bona eidem loco per supradictos comites vel fideles quoslibet de suo jure oblata sunt, vel in futurum largiente Domino offerri contigerit, vobis et iis quae post vos successurae sunt, [Col. 0484C] firma semper illibataque permaneant. Decernimus ergo ut nulli omnino hominum liceat eumdem locum temere perturbare, aut ei subditas possessiones auferre, minuere, vel temerariis vexationibus fatigare; sed omnia integra conserventur earum pro quarum sustentatione et gubernatione concessa sunt, usibus omnimodis profutura; salva canonica justitia Cremonensis episcopi, siquidem catholicus fuerit, et communionem et gratiam apostolicae sedis habuerit. Cui tamen omnino non liceat idem monasterium praegravare, aut exactionem vel consuetudinem, quae libertati et quieti monasticae noceat, sororibus illic viventibus irrogare. Sane ad indicium hujus perceptae a Romana Ecclesia protectionis, per annos singulos Mediolanensis monetae denarios duodecim Lateranensi [Col. 0484D] palatio persolvetis. Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfecerit emendatione congrua, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini ac Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi quatenus et hic fructum [Col. 0485A] bonae actionis percipiant, et apud districtum judicem praemia aeternae pacis inveniant.

Ego URBANUS, catholicae Ecclesiae episcopus, subscripsi.

Datum Cremonae per manum Joannis, sanctae Romanae Ecclesiae diaconi cardinalis, XVII Kalendas Novembris, indictione V, Incarnationis Dominicae anno 1096, pontificatus autem domni Urbani secundi papae nono.



CCXII. Urbani II epistola ad Alexium Constantinopolitanum imperatorem.---De expeditione in terram sanctam, et de cruce suscipienda. (Anno 1096.)
[MANSI, Concil. XX, 660.]

[Col. 0485B] URBANUS secundus, Romanus pontifex, ALEXIO, Constantinopolitano imperatori, etc.

Cum statutum fuisset ad Clarum montem Arverniae ut communibus votis bellum adversus Sarracenos gereretur, tanta hominum multitudo cruce signata est, ut ad trecenta hominum millia censa fuerint. Ducum autem fortissimorum tantus ardor, ut de recuperanda Hierosolyma multum sperare debeamus. Primus omnium Petrus eremita innumerabilibus se ducem praebuit, cui Godefredus, Eustachius et Balduinus fratres, Bolionii comites, se addiderunt, majores etiam copias paraverunt. Hinc Podiensis episcopus belli dux, et Raimundus Sancti Aegidii comes, inde Hugo Magnus, Philippi Francorum regis frater, et Robertus Northmanniae, et alter [Col. 0485C] Robertus Flandriae, et Stephanus Carnuti comites. Quid dicam de Boamundo ipso qui ingenti animi magnanimitate iis se comitem adjunxit cum septem millibus delectae juventutis Italicae, relicta fratri rerum omnium cura, quo cum diu bello contenderat? Ad hos belli maximos apparatus unum illud imprimis est necessarium, ut tuo praesidio commeatuque tantae copiae juventur. Quare ab te peto majorem in modum, ut quibuscunque rebus poteris justissimo bello gloriosoque faveas. Illud autem, tametsi non dubitem abs te curatum iri, volui tamen te per litteras nostras scire id mihi et universae Christianae reipublicae jucundissimum fore. Vale.

Romae, etc.



CCXIII. Urbani epistola ad Gerardum Tarvannensem.---Canonum contemptores excommunicandos esse (Intra annum 1088-97.)
[Ivo, Decret., IV, c. 219.]
[Col. 0485D]

Canonum contemptores excommunicandi sunt et damnandi, quandoquidem a sacris altaris mysteriis est removendus qui sacris non vult obedire canonibus.



CCXIV. Urbanus monasterii Cluniacensis libertates et privilegia confirmat augetque. (Anno 1097.)
[Biblioth. Cluniac., p. 520.]

URBANUS episcopus, servus servorum Dei, venerabili [Col. 0486A] fratri HUGONI, Cluniacensi abbati, ejusque successoribus regulariter substituendis in perpetuum.

Cum omnium fidelium petitionibus et necessitatibus subvenire debeat apostolicae charitatis gratia, multo magis his est impertienda ejus beneficii clementia, quos singulariter filios se gaudet habere Romana mater Ecclesia. Inter quos quoniam Cluniacensis congregatio, divino charismate caeteris imbuta plenius, ut alter sol enitet in terris, adeo ut his nunc temporibus ipsi potius conveniat quod a Domino dictum est, Vos estis lux mundi, eo magis, o charissime frater Hugo, sublimitatis apostolicae auctoritas cogitur praebere vestris petitionibus assensum; cum etiam pro sanctimonia vitae desideriis [Col. 0486B] vestris parere novimus Auctorem omnium. Ea propter quidquid libertatis, quidquid tuitionis, quidquid auctoritatis praedecessores nostri Ecclesiae Romanae pontifices, praesertim apostolicae memoriae Gregorius VII, vestro monasterio et locis ad id pertinentibus contulerunt. Nos quoque praesenti decreto auctore Deo confirmamus, scilicet ut cuncta loca et monasteria ad Cluniacense coenobium pertinentia, quae ab aliquibus fidelibus Christianis, regibus, episcopis, ducibus, comitibus seu principibus, eidem loco sunt concessa, et ab antecessoribus tuis acquisita, et quaecunque ad eumdem locum aliquo modo pertinere videntur, vel in posterum dabuntur, sive terrae, sive ecclesiae, sive decimae, et quaecunque quorumcunque beneficia fidelium, absque ullius [Col. 0486C] contradictione cum magna quiete et securitate tu et tui possideatis, et per te universi successores tui in perpetuum. Necnon sub divini judicii promulgatione, et confirmatione, et anathematis interdictione corroborantes decrevimus ut nullus episcopus, seu quilibet sacerdotes in eodem venerabili coenobio, neque omnino in aliquo loco huic subdito pro aliqua ordinatione seu consecratione altaris, vel ecclesiae, presbyterorum, vel diaconorum missarumque celebratione, nisi ab abbate ejus coenobii, vel prioribus eidem coenobio subditis invitatus fuerit, venire ad agendum praesumat. Sed liceat monachis tuis ubicunque positis, cujuscunque voluerint ordinationis gradum suscipere ubicunque [Col. 0486D] tibi et aliis vestrisque successoribus placuerit. Interdicimus autem sub simili anathematis promulgatione, ut neque Cluniacum, neque loca ad id pertinentia ubicunque episcopi vel sacerdotis deprimantur interdictionis titulo, seu excommunicationis vinculo vel anathematis. Non enim patitur sedis sanctae apostolicae auctoritas, ut ullius cujuscunque personae obligatione proscindatur a se cuilibet concessa libertatis potestas. Non igitur fratres tui et monachi, ubicunque, cujuscunque episcopi vel maledictionis, vel excommunicationis, seu interdictionis vinculo teneantur astricti.

Quod si quis sciens hanc nostram paginam, contra hanc facere praesumpserit, auctoritate beati Petri, cui Conditor omnium ligandi atque solvendi potestatem [Col. 0487A] commisit, ecclesia vestra et ipsi monachi absolvantur. Et is quicunque sit, qui apostolicae sedis filium ligare, sive maledicere contra decretum nostrum voluerit, maledictione perpetua ligetur, anathematizetur, condemnetur. Si qua vero competens ratio adversus quidquam moverit, et hoc aliter determinari vel diffiniri nequiverit, judicium apostolicum, quod nulli praejudicium praetendere patitur, super hoc patienter praestoletur, et humiliter requiratur. Liceat quoque vobis seu fratribus in ecclesiis vestris presbyteros eligere, ita tamen ut ab episcopis, vel ab episcoporum vicariis animarum curam absque venalitate suscipiant, quas si committere illi, quod absit, ex pravitate noluerint, tunc presbyteri ex apostolicae sedis benignitate officia [Col. 0487B] celebrandi licentiam assequantur. Ecclesiarum vero, seu altarium consecrationes ab episcopis in quorum dioecesibus sunt, locorum vestrorum fratres accipiant; siquidem gratis ac sine pravitate voluerint exhibere. Alioquin a catholico, quem malueritis, episcopo consecrationum ipsarum sacramenta suscipiant.

Decernimus etiam illius cujus vice, quamvis indigni, fungimur, et auctoritate sancimus, ut idem locus et loca ei subdita omnibus ob salutem confugientibus sint misericordiae sinus, sint totius pietatis et salutis portus; obtineat in iis locum justus, nec repellatur poenitere volens injustus; praebeatur innocentibus charitas mutuae fraternitatis, [Col. 0487C] non negetur offensis spes salutis et indulgentia pietatis. Et si aliquis etiam cujuscunque obligatus anathemate eumdem locum vel loca ei subdita expetierit, sive pro corporis sepultura, seu alterius utilitatis ac salutis gratia, minime a venia et optata misericordia excludatur, sed oleo medicamenti salutaris fovendus benigniter obligetur, quia et justum sic est, ut in domo pietatis et justo praebeatur dilectio sanctae fraternitatis, et ad veniam confugienti peccatori non negetur medicamentum indulgentiae et salutis. Sit autem omnibus ibi advenientibus causa salutis hic et in perpetuum, divinae miserationis et pietatis refugium, et apostolicae benedictionis et absolutionis praesidium. Hanc etiam vobis praerogativam concedimus ut quisquis ad vos alieni monasterii monachus pro vitae melioratione [Col. 0487D] transierit, licenter recipiatur, remotis prioris loci querimoniis, ut, largiente Domino, salutis quam quaerere videtur apud vos potiatur effectu. Clericos quoque regulares, quos canonicos vocant, qui vel in locis suis salvari non possunt, vel pro necessitatibus ad loca vestra confugiunt, suscipiendi, et vestrum propositum admittendi licentiam impertimur. Decernimus praeterea, et omnino constituimus, ut praedicti loci obeunte abbate, non ibi alicujuscunque personae violentia constituatur ordinandus, sed ab ipsa congregatione loci secundum timorem Dei et institutionem legislatoris Benedicti, Pater qui sibi praeesse debeat, eligatur, atque ad eum ordinandum qualiscunque illis placuerit [Col. 0488A] episcopus advocetur. Praeterea contituimus ut nulli omnino hominum liceat vestrum venerabile coenobium et loca ei subdita temere perturbare, sed eorum ecclesiae, decimae, possessiones et bona caetera, quae pro animarum salute jam donata sunt, vel in futurum, Domino miserante, donari contigerit, firma vobis vestrisque successoribus et illibata permaneant. Si qua igitur ecclesiastica saecularisve persona hanc nostram constitutionem sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore et sanguine Dei, et Domini Redemptoris nostri Jesu [Col. 0488B] Christi aliena fiat, atque in extremo examine districtae ultioni subjaceat. Cunctis justa eidem coenobio suisque locis servantibus sit pax Domini nostri Jesu Christi, quatenus hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani V Idus Januarii, indictione V.



CCXV. Urbani II papae epistola ad clerum et populum Tranensis Ecclesiae. (Anno 1097.)
[Acta sanctorum, t. I Jun., p. 249.]

URBANUS episcopus, servus servorum Dei, clero et ordini, nobilibus et plebi Trani consistentibus, salutem [Col. 0488C] et apostolicam benedictionem.

Cum largiente Domino nuper cum magna episcoporum abbatumque frequentia synodale concilium ageremus, venerabilis frater noster Bisantius, vestrae civitatis archiepiscopus, venerabilis viri Nicolai (qui apud vos Peregrinus nominatur) nonnulla miracula coram universo concilio scripto edita recitavit, et eumdem Dei hominem, auctoritate nostra, in sanctorum catalogo annumerari instantissime postulavit. Nos igitur causam ipsam eidem fratri nostro commisimus, de ejus nimirum probitate ac scientia nihil haesitantes, ut quod ei revelante Domino visum fuerit, maturiori deliberatione constituat; ad laudem et gloriam illius qui gratuita misericordia famulos suos mirifice gratificare consuevit.



CCXVI. Urbani II epistola ad Hugonem archiepiscopum Lugdunensem. (Anno 1097.)
[BALUZ., Miscell. edit. Luc. II, 180.]
[Col. 0488D]

URBANUS episcopus, servus servorum Dei, venerabili fratri et coepiscopo HUGONI, apostolicae sedis legato, salutem et apostolicam benedictionem.

Quod de Guapicensi seu Diensi coepiscopis prudentiam tuam egisse significasti nobis admodum gratum est, et si jam amplius actum esset, gratius haberemus, ut et Guapensis ab incubantis porci faucibus erueretur, et Diensis pastore quem appetit frueretur. In Ecclesia Lemovicensi nil potestatis confratri nostro [Col. 0489A] A. nos dedisse cognoscas, nisi quod cum ab ipso pro eadem Ecclesia rogaremur, ut apud comitem Lemovicem consuleret pro ampliori familiaritate praecipimus. Electionem igitur sive consecrationem illic non jure factam nos quidem irritam habemus, sed adhuc sententiam pro non spernenda domni patris nostri Cluniacensis abbatis postulatione distulimus. Suppliciter enim exoravit ne in fratrem illum impatienter ageremus. Nos autem in nullo legationis tuae jus operante Domino minuemus, et quae dictante justitia oris nequaquam per nos suo robore cessabunt. De Aurelianensi quod statuisti et nos statuimus, siquidem quae de eo tam apud nos quam apud te allegata sunt vera esse constiterit. Quod autem de Senonensibus clericis postulasti libentius exsequemur, [Col. 0489B] si clerici ipsi pro electi sui causa ad nos forte pervenerint. De Belvacensi etiam quod egisti nobis omnino non displicet, quia pro personis nullis sanctos canones volumus aut impune praestante Domino patimur conculcari. Pro causa Cluniacensis monasterii strenuitatem tuam sollicitam volumus, ut cum a domino abbate requisitus fueris, de duce Burgundiae, de Aimone Borbonensi, qui eos acriter molestant, congruentem justitiam exsequaris. De statu nostro nobiscum Deo gratias age, quia usque ad Urbem cum Com. M. pacifice venimus, urbem honestissime cum procedentium stipatione frequentissima introivimus. Urbem ipsam majori jam ex parte habemus. Synodum Laterani solemniter [Col. 0489C] celebravimus. Cives nobis et regiones omnes sacramentis astringimus. Gratias Deo, honeste, tute, alacriter sumus. Vos nobiscum Deo gratias agite, et pro nobis ejus misericordiam exorate, neque inter haec matri vestrae Romanae Ecclesiae subvenire attentius negligatis.



CCXVII. * Urbanus Petro Aragonensium et Pampilonensium regi caeterisque earum regionum fidelibus ecclesiam Pampilonensem commendat. (Anno 1097.)
[RUINART, Vita Urbani, p. 282.]




CCXVIII. Urbanus Oderisio, cardinali Ecclesiae Romanae et abbati monasterii Casinensis, a sese consecrato, monasterium Glannafoliense, monachis Fossatensibus adjudicatum restituit. (Anno 1097.)
[MANSI, Concil. XX, 928.]
[Col. 0489D]

URBANUS episcopus, servus servorum Dei, reverentissimo et charissimo fratri ODERISIO, nostris per Dei gratiam manibus et in cardinalem sanctae Romanae Ecclesiae sacerdoti, et in abbatem Casinensis monasterii consecrato, ejusque successoribus regulariter substituendis in perpetuum.

Pater et princeps monachicae institutionis, gratia et nomine Benedictus, discipulum suum beatissimum Maurum ob religionis studium docendum et augendum in Gallias destinavit, sicut in eorum gestis luce clarius reperimus, qui ad loca destinata [Col. 0490A] perveniens monasterium quod Glannafolium dicitur in Andecavensium dioecesi, divina gratia prosequente, construxit, quod Casinensi coenobio, unde prodierat, commisit, ubi cum plurimis virtutum insignibus, cooperante Domino, effulsisset, Bertulfum discipulum suum abbatem substituens, monachis Casinensibus qui una secum venerant super eum sollicitius invigilare praecepit, ne in aliquo a rectitudine regularis tramitis deviaret, sicque temporalis vitae finem sortitus est, ac sepultus. Post nonnulla igitur annorum curricula, peccatis exigentibus, idem monasterium a Gaidulfo quondam destructum, sed postmodum religiosorum virorum studio reparatum. Eo itaque tempore venerandae memoriae Adrianus papa simul cum Carolo, rege Francorum et patritio [Col. 0490B] Romanorum, praefatum monasterium Glannafoliense venerabili Theodemario Casinensi abbati super hac re querimoniam facienti, cognita ratione restituit, atque auctoritate apostolica confirmavit. Verum quia Dei judicia abyssus multa, jam dictum coenobium barbarorum incursu vastatum iterum et destructum asseritur. Depopulationis ergo illius barbaricae solitudine permanente, illustrium principum studio provisum fuit quatenus Glannafoliensis locus, monachicae tunc quieti incongruus, per Fossatenses monachos disponeretur; quae quidem dispositio usque ad tempora nostra immobiliter perduravit. Caeterum cum Fossatensis etiam locus ab observatione religionis desiisset, Glannafoliensis ecclesia [Col. 0490C] per loci ipsius praepositos non tam disposita quam dissipata diutius videbatur. Contigit autem divinae dispositione clementiae, cum pro ecclesiasticis causis in Gallias transissemus nos locum illum cum confratribus nostris episcopis et Romanae Ecclesiae cardinalibus visitasse. Fratrum igitur Deo servientium illic et circum habitantium nobilium virorum nos turba circumstetit super dissipatione multimoda conquerentium quae ab his inferebatur, quorum eos oportuerat industria gubernari; adjectae his sunt communis filii nostri Joannis, S. Romanae Ecclesiae diaconi cardinalis, et vestri Casinensis coenobii monachi, pro parte tua et venerabilis fratris nostri Goffridi Andecavensis episcopi, et filii nostri Fulconis Andecavensis comitis preces, proprium loci illi abbatem sub ditionem Casinensis ecclesiae auctoritate [Col. 0490D] sedis apostolicae restitui postulantium, nec parum in brevi profectum loco eventurum sperabant, et de tricesimo, qui nunc inerat, monachorum numero, repente ampliorem futurum, siquidem a Fossatensium erepti tyrannide abbatis proprii regimine fruerentur. Proinde Fossatensibus monachis diem certum statuimus, quo se nostrae audientiae, si habentes privilegiis praesentarent.

Considentibus ergo nobiscum in Turonensi ecclesia archiepiscopis, episcopis et abbatibus, numero quadraginta quatuor, facta de hoc negotio quaestione, chartam nobis praedicti fratres in communi audientia praesentarunt, quasi Romani pontificis Adriani, quae omnino falsa manifestis est indiciis comprobata. Placuit [Col. 0491A] itaque cunctis in commune fratribus qui consederant, quandoquidem in Fossatensi monasterio religionis observantia jam per tempora loca [f., longa] defecerat, et Glannafoliensis locus per eos non meliorationi, sed deteriorationi videbatur expositus, cessante causa etiam cessaret effectus, et Glannafoliensibus monachis abbatis cardinalis solatium redderetur. Et tunc ergo communi decreto sancimus, et nunc per praesentis privilegii paginam legitimum sempiternum apostolica auctoritate statuimus, ut in loco illo venerabili saepe superius nominato cardinalis abbas perpetuis temporibus habeatur, salva per omnia reverentia, et obedientia matris suae ecclesiae Casinensis. Praedecessorum nostrorum ergo Romanorum pontificum Adriani et [Col. 0491B] Nicolai vestigia comitantes, praenominatum Glannafoliense coenobium cum omnibus pertinentiis suis, salva libertate et dignitate ejusdem loci, tibi tuoque Casinensi monasterio praesentis nostri privilegii pagina cum omnibus possessionibus suis confirmamus. In quibus haec propriis duximus nominibus adnotanda. In primis villa Blazon, etc. Statuimus etiam ut obeunte Girardo nunc ejus loci abbate, nullus ibi subreptionis astutia vel violentia praeponatur, nisi quem fratres communi consensu, vel fratrum pars consilii sanioris secundum B. Benedicti regulam elegerint, apud Casinum secundum tenorem privilegiorum suorum benedicendum. Quod si forte, quod evenire vix credimus, in ipsa congregatione aliquis ad hoc officium idoneus non reperitur, [Col. 0491C] de Casinensi coenobio abbatem sibi eligant ibidem similiter benedicendum, sicque praeposituram Casinensem et vicariatum ejusdem Casinensis abbatis per totam Galliam accipiens ad suum coenobium redeat. Omnibus autem quinque annis limina B. Benedicti Casinensis visitet, in Mauri loco resideat in Casino, et in omnibus cellis ejus super eum nullus abbas sedeat, et nulli alio loco, nisi tantum Casinensis subdatur. Si quid vero de ordine monastico tractandum fuerit arbitrio tam praepositi Casinensis, quam et abbatis B. Mauri disponatur. Insuper autem praesenti privilegio supradictum locum una cum omnibus suis pertinentibus, ecclesiis et possessionibus per totum orbem roboramus, atque ut nullius alterius ecclesiae, vel episcopi, nisi Casinensis ecclesiae [Col. 0491D] ditionibus submittatur, auctoritate apostolica interdicimus. Quaecunque praeterea in futurum sive concessione pontificum, sive liberalitate principum vel oblatione fidelium juste atque canonice poteritis adipisci, firma eidem loco et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre vel ablatas retinere, minuere vel temerariis vexationibus fatigare; sed omnia integra conserventur eorum pro quorum sustentatione ac gubernatione concessa sunt usibus omnibus modis profutura; sepulturam quoque ejusdem loci liberam esse facimus, ut eorum qui illic sepeliri deliberaverint devotioni et extremae voluntati nullus obsistat. [Col. 0492A] Si qua sane in crastinum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se existere divino judicio de perpetrata iniquitate cognoscat, et a sanctissimo et sacratissimo corpore et sanguine Dei et Domini Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem vestroque coenobio justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant; amen, amen.

Scriptum per manum Petri, scriniarii sacri palatii.

[Col. 0492B] Data apud Tarracinam per manum Joannis, S. R. E. diaconi cardinalis, XII Kal. Aprilis, indictione V, anno Dominicae Incarnationis 1097, anno autem pontificatus domni papae Urbani secundi X.



CCXIX. Urbanus II papa sacrum Casinense coenobium ejusdemque bona ab omni jurisdictione liberum sub sanctae Romanae Ecclesiae protectione confirmat, caeterisque per Occidentem monasteriis praeferendum esse declarat. (Anno 1097.)
[MARGARINI, Bullar. Casin., t. II, p. 119.]

URBANUS episcopus, servus servorum Dei, reverentissimo ac charissimo fratri ODERISIO, nostris per Dei gratiam manibus, et in cardinalem sanctae Romanae [Col. 0492C] Ecclesiae et sacerdotem, et in abbatem Casinensis monasterii consecrato ejusque successoribus regulariter substituendis in perpetuum.

Praeter generale charitatis debitum, praeter singularem vestri coenobii praerogativam, quae in monasticae legis latione, et latore sanctissimo Benedicto, universorum per Occidentem monasteriorum caput a Domino institutum est; illa etiam benignitatis magnificentia, quae semper, et nostris praecipue temporibus, congregatio vestra, sanctae Romanae subvenit Ecclesiae, multum nos eidem loco fore compellit obnoxios. Is enim locus, nostrorum pauperum relevatio, fugientium refugium, fessorum sedis apostolicae filiorum requies indefessa permansit et permanet. Et nos ergo tam divinae constitutionis, [Col. 0492D] quam et fraternae benignitatis dulcedini respondentes, locum ipsum, et universa ad eum pertinentia, quieta semper, omnium mortalium jugo libera permanere, et sub solius sanctae Romanae Ecclesiae jure ac defensione perpetua haberi decernimus. Sed praedecessorum nostrorum munimina Casinensi coenobio collata, proprium robur obtineant. Eorumdem et nos vestigiis insistentes, Casinense coenobium caeteris per Occidentem coenobiis praeferendum asserimus, et tam te quam successores tuos in omni conventu episcoporum, seu principum, superiorem omnibus abbatibus consedere, atque in omnibus judiciis priorem caeteris tui ordinis juris scientiam proferre sancimus. Si quis sane in crastinum [Col. 0493A] archiepiscopus aut episcopus, imperator aut rex, princeps vel dux, comes, vicecomes, judex aut ecclesiastica seu saecularis persona, hanc nostrae constitutionis paginam sciens, contra eam temere contraire tentaverit, secundo tertiove commonita si se non satisfactione congrua emendaverit, honoris sui dignitate careat, reamque se divino judicio existere de perpetrata iniquitate cognoscat, et a sacratissimo corpore, et sanguine Dei et Domini Redemptoris nostri Jesu Christi aliena fiat; atque in extremo examine districtae ultioni subjaceat. Cunctis autem eidem loco justa servantibus, sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen.

[Col. 0493B] Scriptum per manum Petri scriniarii sacri palatii.

Datum Laterani per manum Joannis, sanctae Romanae Ecclesiae diaconi cardinalis, IV Kalendas Aprilis, anno Dominicae Incarnationis 1097, anno autem pontificatus domni Urbani papae II decimo.



CCXX. Privilegium Urbani II papae ad S. Hugonem pro immunitate cellarum Cluniacensium et interdicto, ac libertate convocandi apud Cluniacum quem voluerit antistitem ad chrisma conficiendum et oleum benedicendum. (Anno 1097.)
[Bullar. Cluniac., 28.]

URBANUS episcopus, servus servorum Dei, reverentissimo [Col. 0493C] fratri HUGONI abbati, et universis Cluniacensis coenobii fratribus, salutem et apostolicam benedictionem.

Quoniam abundante iniquitate refrigescit charitas multorum, oportet nos pro loci nobis divinitus commissi regimine paucorum, id est servorum Dei religioni attentius providere. Per illos enim plerisque in locis servi Dei et monachi perturbantur, per quos potissimum eos foveri ac protegi expediret. Quae nimirum culpa nonnullos nostri temporis episcopos respicit, qui dum terrenis inhiant, eos qui terrena videntur despexisse perturbant. Quorum profecto molestiis per apostolicae sedis dispensationem duximus obviandum; quatenus opitulante Deo a saecularibus tumultibus liberi, tam pro nobis, quam et pro [Col. 0493D] ipsis, et universis Christi fidelibus exorare sollicitius valeatis. Praesenti igitur constitutione sancimus, ne cellarum vestrarum ubilibet positarum fratres pro vicinarum dioecesum interdictione, vel excommunicatione divinorum officiorum suspensionem patiantur, sed tam monachi ipsi, quam et famuli eorum, qui videlicet monasticae se professioni devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae debita peragant. Vobis praeterea, qui in ipso Cluniacensi coenobio commoramini, licentiam indulgemus ut ad chrisma conficiendum, sive oleum benedicendum vestris vestrorumque usibus, quem malueritis catholicum episcopum advocetis, qui nostra fultus auctoritate quae postulant indulgeat. Si quis vero [Col. 0494A] episcopus, vel episcoporum minister, super his molestiam vobis ingerere, et nostris constitutionibus obviam ire praesumpserit, pro sedis apostolicae contemptu, secundum beati Gelasii sententiam, sui erit ordinis et honoris elisor.

Scriptum per manus Lanfranci, notarii sacri palatii.

Datum Laterani per manum Joannis, sanctae Romanae Ecclesiae diaconi cardinalis, XV Kalendas Maii, indictione V, anno Dominicae Incarnationis 1097, pontificatus autem domni Urbani papae secundi anno decimo.



CCXXI. * Urbanus II Ecclesiae Arvernensis privilegia et possessiones confirmat, »statuitque ut ejus Ecclesiae antistes in ordinatione metropolitani Bituricensis primum locum obtineat.« (Anno 1097.)
[RUINART, Vita Urbani, p. 285.]
[Col. 0494B]




CCXXII. Urbani II papae epistola ad Raimundum Ausciensem archiepiscopum.---Adversus clericos, qui coemeterium S. Orientii violaverant. (Anno 1097.)
[Dom BOUQUET, Recueil, t. XIV, p. 725.]

URBANUS episcopus, servus servorum Dei, dilecto fratri R. [RAIMUNDO], Auxiensi archiepiscopo, salutem et apostolicam benedictionem.

Cum in Auxiensi metropoli per Romanam Ecclesiam noviter sis ordinatus, sedis apostolicae decretis obedire te irrefragabiliter oportet. Mandamus ergo [Col. 0494C] fraternitati tuae ut de clericis sedis tuae, qui coemeterium quod beati papae Leonis et nostro decreto ecclesiae Beati Orientii firmatum fuerat, violaverunt, justitiam facere canonica aequitate procures. De caetero et teipsum et tuae sedis clericos ita custodias, ut Romanae Ecclesiae decreta inconvulsa apud vos, Domino largiente, conserventur et integra.

Data Romae, III Kalendas Maii.



CCXXIII. Salmoriaci pagus Ecclesiae Gratianopolitanae asseritur. (Anno 1097.)
[RUINART, Vita Urbani, III, 366.]

URBANUS episcopus, servus servorum Dei, reverentissimo fratri et coepiscopo HUGONI, apostolicae [Col. 0494D] sedis vicario, salutem et apostolicam benedictionem.

Quam arroganter, quam indigne adversus nos et sanctam Romanam Ecclesiam frater noster Viennensis archiepiscopus Guido se habuerit, scientiam vestram nequaquam latet; praeter caetera vero cervicem suam adversus humilitatem nostram adeo sustulit, ut et Romanensem abbatiam a nobis interdictam reinvaderet, et fratri nostro Gratianopolitano episcopo ecclesias quas nobiscum ipse restituerat sine judicio reauferret. Tuam ergo fraternitatem pro nobis omnino ad justitiam excitari praecipimus. Sentiat ut adamantem et silicem faciem tuam, remotaque praeteritae lenitatis reverentia, omnino secundum justitiam Gratianopolitanae Ecclesiae sua [Col. 0495A] jura restituas, et apostolicae sedis injurias ulciscaris, in episcoporum mutationibus hactenus nimis lenis pro apostolicae mansuetudinis gratia Gallicanorum petitionibus condescendimus, deinceps autem id penitus praecaveri praecipimus, neque enim Nicaenae synodi, quam aeque ut sanctum Evangelium veneramur, auctoritatem hujusmodi occasionibus evacuari ulterius patiemur.

Data Lateranis II Nonas Junii.



CCXXIV. Urbani II papae epistola ad Bertrandum Narbonensem archiepiscopum.---Ecclesiae Narbonensis privilegia corroborat. (Anno 1097.)
[D. BOUQUET, Recueil, t. XIV, p. 727.]

[Col. 0495B] URBANUS episcopus, servus servorum Dei, dilecto in Christo fratri BERTRANDO, Narbonensi archiepiscopo, perpetuam salutem in Domino.

Potestatem ligandi atque solvendi in coelis et in terra B. Petro ejusque successoribus, auctore Deo, principaliter traditam illis Ecclesia verbis agnoscit, quibus Petrum est Dominus allocutus: Quaecunque ligaveris super terram, erunt ligata et in coelis, et quaecunque solveris super terram, erunt soluta et in coelis (Matth. XVIII, 8). Ipsi quoque et propriae firmitas et alienae fidei confirmatio, eodem Domino auctore, praestatur, cum ad eum dicitur: Rogavi pro te, ut non deficiat fides tua. Et tu aliquando conversus confirma fratres tuos (Luc. XXII, 32). Oportet ergo nos, qui, licet indigni, Petri sedem videmus [Col. 0495C] habere, prava corrigere, recta firmare, et in omni Ecclesia ad aeterni arbitrium judicis sic disponenda disponere, ut de vultu ejus judicium nostrum prodeat, et oculi nostri videant aequitatem. Fraternitatis igitur tuae justis petitionibus annuens, sanctam Narbonensem Ecclesiam, cui divina largiente clementia praesides, possidendam, regendam, ac disponendam praesentis tibi decreti pagina confirmamus. Nos enim te in Nemausensi Ecclesia episcopum consecravimus, et, exigente necessitate, ad tuam te transferri metropolim per suffraganeorum electionem auctoritatis nostrae scriptis permisimus; quod nulli deinceps concedimus permittendum. Has igitur civitates eidem Ecclesiae tuae fraternitati sancimus [Col. 0495D] esse subjectas, Tolosam, Carcassonam, Elxam, Biterrim, Aydam, Magalonam, Nemausam, Uticem, Lugdevem, salvo tamen in omnibus sedis apostolicae jure. Praeterea primatum Aquensis metropolis, quae est Narbonensis secunda, et quidquid dignitatis vel honoris eamdem Narbonensem Ecclesiam antiquitus jure habuisse constiterit, nos quoque praesentis decreti pagina inconcussum et inviolabile perpetuo manere decernimus. Pallium autem fraternitati tuae ad missarum tantum solemnia celebranda ex more concedimus, quo in subscriptis tibi solummodo licebit uti diebus, in epiphania, in omnibus B. Mariae festivitatibus, in coena Domini, in resurrectione Domini duobus diebus, in Ascensione Domini, in Pentecoste, in nativitate B. Joannis, in natalitiis [Col. 0496A] apostolorum omnium, in festo B. Martini, in solemnitatibus S. martyrum Justi et Pastoris, ac Pauli confessoris, in consecratione episcoporum et ecclesiarum, in ordinatione clericorum. In quo quid ponderis tibi ac sollicitudinis injungitur considerare te diligentissime convenit. Hujus enim indumenti honor humilitas atque justitia est, etc.

Scriptum per manum Petri, scriniarii sacri palatii.

Datum Laterani, VIII Idus Novembris, per manus Lanfranci, vicem agentis cancellarii, anno Dominicae Incarnationis 1097, indictione VI, pontificatus autem domni Urbani II papae anno X.



CCXXV. Urbani II papae epistola ad Petrum Goffredi Aquensem archiepiscopum.---Mandat ut Narbonensi archiepiscopo, tanquam primati, reverentiam exhibeat. (Anno 1097.)
[D. BOUQUET, Recueil, t. XIV, p. 728.]
[Col. 0496B]

URBANUS episcopus, servus servorum Dei, dilecto fratri Aquensi archiepiscopo, salutem et apostolicam benedictionem.

Frater noster Narbonensis archiepiscopus conquestus est super te, quod ei jure primatus obedire contemnas. Praesentibus igitur litteris tuae dilectioni mandamus ut Narbonensi Ecclesiae reverentiam debitam exsolvas; alioquin, tanquam apostoticae sedis contemptor, apostolicae sedis judicio subjacebis.



CCXXVI. Urbani II epistola ad Hugonem Lugdunensem archiepiscopum.---Ut Aquensem archiepiscopum primati suo Narbonensi archiepiscopo obedire compellat. (Anno 1097.)
[D. BOUQUET, Recueil, t. XIV, p. 728.]
[Col. 0496C]

URBANUS episcopus, servus servorum Dei, venerabili HUGONI, apostolicae sedis vicario salutem et apostolicam benedictionem.

Frater noster Narbonensis archiepiscopus conquestus est super Aquensi archiepiscopo, quod ei jure primatus obedire contemnat. Unde fraternitati tuae praesentia scripta dirigimus, praecipientes ut eumdem Aquensem archiepiscopum juxta sedis apostolicae instituta primati tuo obedire compellas. Vale.



CCXXVII. Privilegium pro Ecclesia Verulana Anno 1097.)
[UGHELLI, Italia Sacra, I, 1390.]
[Col. 0496D]

URBANUS episcopus, servus servorum Dei, dilecto fratri ALBERTO, Verulensi episcopo, ejusque successoribus canonice substituendis in perpetuum.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principis Petri et Pauli specula positi, Domino disponente videmur existere. Tuis igitur, frater in Christo charissime Alberte, justis petitionibus annuentes, S. Verulanam Ecclesiam, cui auctore [Col. 0497A] Deo praesides, apostolicae sedis auctoritate munimus. Statuimus enim ut quaecunque eidem venerabili loco a quibuslibet hominibus de proprio jure jam donata sunt, vel in futurum concessione pontificum, liberalitate principum, vel oblatione fidelium, Deo miserante, collata fuerint, firma tibi tuisque successoribus et illibata permaneant. Vallis scilicet de Literana cum affinibus suis; lacus cum pertinentiis suis, Astianum, Pattena, Mundezanum, Paternum, casale, Criptae Anselmi, Cassianum cum eorum pertinentiis; ecclesia S. Crucis, S. Mariae, quae dicitur Rotunda, S. Archangeli, S. Mariae de Paretis cum pertinentiis suis, Molendinum, quod est in Masena, cum pertinentiis suis, ecclesia S. Stephani, et S. Viti cum pertinentiis earum, ecclesia [Col. 0497B] SS. Cosmae et Damiani, cum pertinentiis suis, ecclesia S. Angeli de Forgna cum silvis et territoriis suis, ecclesia S. Joannis in territorio Frusinonis, quae sita est juxta flumen casam cum omnibus ad ipsum pertinentibus. Lacus de Masciano, et quidquid in territorio Surricis per authentica chartarum monumenta eidem Verulanae Ecclesiae pertinere cognoscitur. Per ipsam itaque tam tibi, quam tuis successoribus episcopali jure regenda perpetuo, ac disponenda concedimus, atque firmamus civitate Verulanae cum omnibus adjacentibus Eccl. intus, vel foris Frusinonem, cum omnibus suis. Oppida Turricis, Larnaria, Paphen cum ecclesiis S. Petri, et S. Columbae, monasterium S. Sylvestri. Ripas, Castrum, monte Nigrum, Fabrateriam cum finibus [Col. 0497C] et pertinentiis earum, Ceperannum, Cannetum, Castellum novum, Strangulagallum, Carpenum, Montem S. Joannis, cum ejusdem nominis monasterio. Ecclesia S. Petri de Arenula, S. Pudentianae, Babucum cum omnibus ecclesiis eidem castello adjacentibus. Duo praeterea canonicorum monasteria; unum videlicet S. Paterniani, alterum S. Petri de Canneto. Ecclesia S. Joannis in Ceperano, et S. Magni cum omnibus aliis. Ecclesia S. Benedicti inter Castrum, et montem Nigrum sita cum suis omnibus pertinentiis. Ecclesia S. Angeli de Meruleta, et S. Stephani cum omnibus aliis, tuae, tuorumque successorum dispositioni perpetuo subesse sancimus. In monasterio monachorum, quod dicitur SS. Joannis [Col. 0497D] et Pauli, quidquid ad antiquum Verulani episcopi jus canonice pertinet, integrum vobis perpetuo servari censemus, salva nimirum nostrae S. R. Ecclesiae reverentia. Ad haec per praesentis privilegii paginam, apostolica auctoritate decernimus, ut nulli omnino hominum liceat eamdem Ecclesiam temere perturbare, aut ejus possessionem auferre, aut sub cujuslibet causae occasionisve specie minuere, sive suis usibus applicare, vel aliis quasi piis de causis pro suae avaritiae excusatione concedere; sed omnia integre conserventur, tam vestris quam clericorum ac pauperum usibus omnimodis profutura. Si quis igitur sacerdotum aut clericorum, imperatorum aut regum, principum aut ducum, comitum, vicecomitum, judicum, vel quarumlibet magnarum parvarumque [Col. 0498A] personarum, hanc nostrae constitutionis paginam sciens, contra eam temere venire praesumpserit, potestatis honorisque sui dignitate careat, reumque se divino judicio existere de perpetrata iniquitate cognoscat, et nisi ea quae ab illo sunt male ablata, restituerit, vel digna poenitentia illicite acta defleverit, a sacratissimo corpore et sanguine Dei ac Domini redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco justa servantibus, sit pax D. N. J. C., quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum Albani, et datum per manum Lanfranci [Col. 0498B] vices gerentis cancellarii, anno Domini 1097, indictione sexta, domini Urbani II papae anno X.



CCXXVIII. Urbanus II ecclesiae S. Mariae Buronensis protectionem suscipit; bona confirmat, privilegia constituit, imposito fratribus bizantii aurei censu annuo. (Anno 1097.)
[PETRUS, Suevia ecclesiastica. Augustae et Dillingae 1699, in-fol., p. 212.]

URBANUS episcopus, servus servorum Dei, dilecto filio BERTHOLDO praeposito, ejusque fratribus in ecclesia cui vocabulum est B. Martini, quae consecranda est in honorem B. Mariae Virginis, in loco qui Buron dicitur, inter duos montes, super ripam fluminis Danubii, in territorio Constantiensi, canonicam [Col. 0498C] vitam professis, eorumque successoribus in perpetuum.

Sicut irrationabilia poscentibus negari debet assensus, sic justa petentium votis benigna assensio concurrere. Tuis igitur, fili Bertholde in Christo charissime, justis petitionibus annuentes, ecclesiam Dei Genitricis et semper Virginis Mariae, quam filius noster Peregrinus in proprio fundo constructam B. Petro ejusque sacrae Romanae Ecclesiae in allodium proprium obtulit, cui auctore Deo praesides, sub apostolicae sedis protectione specialiter confovendam, tanquam jus proprium suscipimus, et contra pravorum omnium nequitiam auctoritatis ejus et nostrae privilegio communimus. Praesenti itaque decreto statuimus ut quaecunque hodie vestra ecclesia [Col. 0498D] juste possidet, sive in futurum concessione pontificum, liberalitate principum vel oblatione fidelium, juste atque canonice poterit adipisci, firma vobis vestrisque successoribus et illibata sub apostolicae sedis semper tutela permaneant; ad haec adjicientes sancimus ut nemini inter vos professione exhibita proprium quid habere, nec sine tua, fili charissime Bertholde, vel eorum qui potestate in eodem regimine successerint, aut sine communi congregationis licentia de claustro discedere liberum sit; quod si discesserit, et commonitus redire contempserit, tibi tuisque successoribus facultas sit ejusmodi ubilibet a suis officiis interdicere; interdictum vero nullius episcoporum abbatumve seu praepositorum suscipiat. [Col. 0499A] Obeunte vero te, nunc ejusdem loci praeposito, vel tuorum quolibet successorum, nullius ibi qualibet subreptionis astutia vel violentia praeponatur, nisi quem fratres communi consensu vel fratrum pars consilii sanioris secundum Dei timorem, vel ex eadem congregatione, vel ex alia ejusdem professionis providerint eligendum. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, ablatasve retinere, minuere, vel temerariis vexationibus fatigare; sed omnia integre conserventur, vestris vestrorumque successoribus et pauperum usibus profutura, salvo, si catholicus fuerit, Constantiensis episcopi jure canonico et reverentia. Ad indicium autem perceptae hujus a Romana Ecclesia [Col. 0499B] libertatis, bizantium aureum, aut ejusdem pretii argentum quotannis Lateranensi palatio persolvetis.

Si quis igitur in crastinum archiepiscopus aut episcopus, imperator, aut rex, aut dux, comes, vicecomes, judex, advocatus, vel cujuscunque ordinis homo hanc decreti nostri paginam violaverit, aut sciens contra eam venire tentaverit, secundo tertiove commonitus, si se satisfactione congrua non emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem [Col. 0499C] loco sua jura servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum et datum per manus Lanfranci, vices agentis cancellarii, anno Dominicae Incarnationis millesimo nonagesimo septimo, indictione quinta, pontificatus autem domini Urbani secundi papae anno decimo



CCXXIX. Urbani II epistola ad Manassem Remensem archiepiscopum. (Anno 1097.)
[Dom. MARLOT, Metropolis Remensis, II, 221.]

[Col. 0499D] URBANUS episcopus, servus servorum Dei, venerabili fratri MANASSAE, Remensi archiepiscopo, salutem et apostolicam benedictionem.

Abbatis S. Remigii causa in praesentia nostra et confratrum nostrorum episcoporum et cardinalium diligentiori discussa est inquisitione, et ad hunc tandem finem producta. Judicium episcoporum prolatum super eum hac ratione reprobatum noveris, quia postquam filius a patre emancipatus est, sub curam et dominationem patris redire districtione legum non cogitur, nisi [(48) 1Kb] sponte ipse rogaverit. Promotionem enim abbatis emancipationem accipimus, [Col. 0500A] et ideo sub potestatem abbatis redire non debere judicamus.



CCXXX. Urbani II papae epistola ad Bernardum Bonomensem episcopum.---Commendat fratres quosdam ab haereticis invite ordinatos. (Anno 1097.)
[SAVIOLI, Annali Bolognesi, t. I, p. II, p. 138.]

URBANUS episcopus, servus servorum Dei, venerabili fratri BERNARDO, Bononiensi episcopo, salutem et apostolicam benedictionem.

De ordinationibus ab haeresiarcha Guiberto factis postquam a beatae memoriae Gregorio papa et a Romana Ecclesia damnatus est, quaeque etiam a pseudoepiscopis per eum postea ordinatis perpetratae sunt, Placentinae synodi generali judicio definitum [Col. 0500B] est ut irritae habeantur, nisi probare voluerint se cum ordinarentur eos nescisse damnatos. Quia vero fratres super quibus rogas religiosos asseris et omnino vim passos et tractos ad ordinandum confiteris, magnam etiam Ecclesiae tuae necessitatem conquereris, utrum eis in sacerdotali ordine condescendendum sit, tuae providentiae pro graviori opportunitate committimus. Vestra vero experientia caveat ne in eis aut scandalum, aut infamiam Ecclesia patiatur: in aliis, quando eadem religionis gratia et violentiae illatione excusabiles non sunt, omnino synodalis judicii sententiam persequereris. Si quos tamen propensiori necessitate restitueris, non sine poenitentiae quotidianae remedio patieris; et ipsos autem inter eos quibus ordinandis manum imponis, [Col. 0500C] dum orationum solemnitas agitur interesse praecipito. Quod tamen omnino praecipimus ne sine graviori Ecclesiae necessitate et personarum merito ullatenus praesumatur

Data Laterani XV Kal. Maii.



CCXXXI * Jarentoni, abbati S. Benigni Divionensis, Urbanus asserit monasterium S. Vigoris Bajocense, ab Odone episcopo donatum. (Anno 1098.)
[RUINART, Vita Urbani, p. 292.]




CCXXXII. Urbani epistola ad Udalricum, abbatem monasterii S. Michaelis ad Mosam.---Concedit ut circa ecclesiam novam coemeterium constituat. (Anno 1098.)
[BALUZ., Miscell. edit. Luc., III, 61.]
[Col. 0500D]

URBANUS episcopus, servus servorum Dei, dilecto filio UDALRICO, abbati Sancti Michaelis, salutem et apostolicam benedictionem.

Benignitati tuae gratias agimus quia venerabilibus fratribus et coabbatibus, Rodulpho scilicet et Lanzoni, fraternae charitatis sinum expandis, et persecutionis aestu laborantes tuae quietis umbraculo protegis, sicut nos ex ipsorum relatione comperimus. Unde et rogamus ut quod coepisti nunc magis pro nostrae postulationis reverentia vigilantius ac [Col. 0501A] devotius prosequaris. Quod vero nobis legatione petitoria suggessisti, de construendo videlicet circa novam ecclesiam coenobii vestri cimeterio, siquidem fratribus laboriosum et religioni contrarium est, ut scripsisti, ad veteris ecclesiae locum, quia longius sita est, fratrum funera deportare, nos praesentium litterarum auctoritate concedimus.

Data Laterani VII Kal. Aprilis, anno ab Incarnatione Domini, secundum Dionysium, millesimo nonagesimo octavo, secundum vero certiorem Evangelii probationem millesimo centesimo vicesimo primo, indictione VI, epacta XV, concurrente IV.



CCXXXIII. Urbani II papae bulla pro monasterio Wiblingensi. (Anno 1098.)
[D. GERBERT, Historia Nigrae-Silvae, III, 34.]
[Col. 0501B]

URBANUS episcopus, servus servorum Dei, dilecto filio WERNERO, abbati monasterii S. Martini, quod Wiblingen dicitur, ejusdem successoribus regulariter promovendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Quia igitur Romanae Ecclesiae filii Hartmannus comes et Otho frater ejus B. Martini ecclesiam in loco qui dicitur Wiblingen suis sumptibus aedificatam B. Petro et S. sedi apostolicae tradiderunt, eam in jus et tutelam suscipientes apostolicae auctoritatis, privilegio communimus, statuentes ut quaecunque praedia, quaecunque dona, tam ex ipsorum fratrum largitione, quam ex devotorum [Col. 0501C] fidelium oblatione supradicta B. Martini ecclesia impraesentiarum possidet sive in futurum juste atque canonice adipisci poterit, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis fatigare vexationibus, sed omnia integre conserventur eorum, pro quorum sustentatione et gubernatione concessa sunt, salva Constantiensis [episcopi] canonica reverentia, cui tamen non liceat omnino exactionem aliquam, vel consuetudinem, quae regularium quieti noceat, irrogare. Advocatiam ipsius monasterii post Hartmannum [Col. 0501D] religiosum comitem, haeres ejus, quem abbas cum fratribus elegerint, administret; qui si postmodum monasterio inutilis fuerit, remoto eo alium praeficiant. Sepulturam quoque ejusdem loci omnino liberam esse decernimus, ut eorum, qui illic sepelire deliberaverint, devotioni et extremae voluntati, nisi forte excommunicati sint, nullus obsistat. Praeterea mansuro in perpetuum decreto sancimus, ut nulli omnino viventium liceat, in vestro monasterio aliquas proprietatis conditiones, non haereditarii juris, non investiturae, nec cujuslibet potestatis, quae libertati et quieti fratrum noceat, vindicare. Chrisma, oleum sanctum, consecrationes altarium, sive basilicarum, ordinationes monachorum, qui ad sacros ordines fuerint promovendi, ab episcopo, in [Col. 0502A] cujus dioecesi estis accipietis, siquidem gratiam et communionem apostolicae sedis habuerit, etsi ea gratis, ac sine pravitate voluerit exhibere, alioquin liceat vobis catholicum, quem malueritis, adire antistitem, et ab eo consecrationum sacramenta suscipere, qui apostolicae sedis fultus auctoritate, quod postulatur, indulgeat. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem, et D. Benedicti regulam elegerint. Ad judicium autem perceptae a Romana Ecclesia libertatis Bizantium aureum singulis annis Lateranensi palatio persolvetis.

[Col. 0502B] Si qua igitur ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si se non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi aliena fiat, atque in extremi judicii examine districtae ultioni subjaceat. Cunctis autem eidem loco justa servantibus, sit pax Domini nostri Jesu Christi, quatenus et hic fructum boni actus percipiant, et apud districtum judicem praemia aeternae pacis inveniant. Amen, amen, amen.

Scripta per manum Petri, scriniarii sacri palatii.

[Col. 0502C] Data Laterani III Nonas Aprilis per manum Joannis, sanctae Romanae Ecclesiae diaconi cardinalis, anno Dominicae Incarnationis 1098; pontificatus vero domni Urbani II papae XI.



CCXXXIV. Bulla Urbani II pro Ecclesia Urgellensi. (Anno 1098.)
[MARCA, Marca Hispanica, Append., p. 1207.]

URBANUS episcopus, servus servorum Dei, dilecto fratri ODONI, Urgellensi episcopo, ejusque successoribus canonice promovendis in perpetuum

Justis votis assensum praebere justisque petitionibus aures accommodare nos convenit, qui, licet indigni, justitiae custodes atque praecones in excelsa [Col. 0502D] apostolorum principum Petri et Pauli specula positi. Domino disponente videmur existere. Tuis igitur, frater in Christo charissime Odo, justis petitionibus annuentes, sanctam Urgellensem Ecclesiam, cui auctore Deo praesides, apostolicae sedis auctoritate munimus. Statuimus enim ut universa quae juste ad eamdem Ecclesiam sive parochiali sive proprietario jure pertinere noscuntur, tibi tuisque successoribus libera semper et illibata serventur, scilicet Cerdaniensis pagus, Libianensis, Bergitanensis, Paliarensis, Ribacurcensis, Gestabiensis, Cordosensis, Anabiensis, Tirbiensis, et locum Sanctae Deodatae cum finibus suis, castrum de Gisona cum omnibus terminis suis, castrum de [Col. 0503A] Lanera cum finibus suis, castrum Celsona et ecclesia Beatae Mariae Celsonae cum omnibus sibi pertinentibus, castrum Aguda de Vallearia cum finibus suis, castrum Clusa cum finibus suis, castrum Figerola et Fontaned cum omnibus eorum pertinentiis, castrum Perarua, castrum Sallent, et villa Montaniocel et de Cubilar cum finibus earum, castrum Corneliana cum terminis suis, et villa Tossen cum finibus suis, castrum Turris et villa Biscaran, et villa Archavel cum earum pertinentiis, et vallem Andorra cum omnibus finibus suis, castrum Rivi Matrici, castrum Colomers, castrum Sarred, castrum Arnoll, castrum Archalis, cum omnibus eorum pertinentiis, et villa Saort, et villa Languanes, et villa Aquatepida, Calbiciniano et Feners, et sub monte et Alass, Leton, [Col. 0503B] Clopedera, Ges, Sardine, ambae Nocolonae, ambo Boxedera, villam sancti Stephani, et villa ipsius sedis Urgellensis, cum omnibus earum pertinentiis. In Ausonensi parochia castrum de Turizella, castelleto subtus Menresa, salvo parochiali jure Ausonensis episcopi. Confirmamus etiam tibi tuisque successoribus tertiam partem telonei sive mercati in omnibus locis ad vestrum episcopium pertinentibus, primitias quoque ac decimas secundum canonicas sanctiones distribuendas. Quidquid praeterea impraesentiarum vestra Ecclesia juste possidet, sive in futurum juste atque canonice poterit adipisci, tibi tuisque successoribus firmum semper integrumque permaneat. Ad haec adjicientes statuimus ut parochiae vestrae clerici nullius saecularis potestatis [Col. 0503C] districtionibus addicantur, sed juxta sanctorum canonum instituta episcopali semper sint subditi disciplinae. Si quis sane in crastinum archiepiscopus, imperator, rex, princeps, aut dux, marchio, comes, vicecomes, judex aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si se non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri [Col. 0503D] Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manus Joannis, sanctae Ecclesiae Romanae scriniarii, Constantini filii, in mense et indictione subscripta.

Datum Laterani per manum Joannis, sanctae Romanae Ecclesiae diaconi cardinalis, VIII Idus Aprilis, indictione VI, anno Dominicae Incarnationis 1098, pontificatus autem domini Urbani secundi papae XI.



CCXXXV. Urbanus Landulfo, praeposito ecclesiae S. Ambrosii Mediolanensis, asserit »altaris majoris oblationes et caeterorum altarium quae intra parietes ecclesiae B. Ambrosii statuta sunt vel statuentur.« (Anno 1098.)
[GIULINI, Memorie di Milano. Milano 1760, in-4o, t. IV, p. 542.]
[Col. 0504A]




CCXXXVI. Bulla Urbani II papae pro monasterio Jesu Nazareni (Montis Aragonensis.) (Anno 1098.)
[AYNSA, Fundacion, excelencias, grandezas y cosas memorables de Huesca, p. 455.]

URBANUS episcopus, servus servorum Dei, charissimo filio EXIMINO praeposito, et caeteris fratribus [Col. 0504B] canonicis Domini nostri Jesu Nazareni eorumque successoribus in perpetuum, etc.

(Es su data . . . Laterani per manum Joannis, sanctae Romanae Ecclesiae diaconi cardinalis, IV Nonis Maii, indictione VI, Incarnationis Dominicae anno 1099, pontificatus autem domni Urbani II papae anno XI.



CCXXXVII. Urbani epistola ad Petrum Oscensem episcopum.---Oscensem Ecclesiam caput Jacensis Ecclesiae constituit. (Anno 1098.)
[MANSI, Concil. XX, 702.]

URBANUS episcopus, servus servorum Dei, venerabili fratri PETRO, Oscensi episcopo, ejusque successoribus [Col. 0504C] canonice promovendis in perpetuum

Miserationibus Domini multiplices a nobis gratiarum habentur actiones, quia post multa annorum curricula nostris potissimum temporibus Christiani populi pressuras relevare, fidem exaltare dignatus est. Nostris siquidem diebus in Asia Turcos, in Europa Mauros Christianorum viribus debellavit, et urbes quondam famosas religionis suae cultui gratia propensiore restituit. Inter quas Oscam quoque pontificalis cathedrae urbem Saracenorum tyrannide liberatam, charissimi filii nostri Petri Aragonensis regis instantia catholicae suae Ecclesiae reformavit. Aequum igitur fore perpendimus ut et nos omnipotentis Dei benignitatem ipso praestante liberalitate sanctae sedis apostolicae prosequamur, et cui multiplici [Col. 0504D] miseratione ipse fidei suae reddidit libertatem, et nos quoque restituamus episcopalis cathedrae dignitatem. Praesentis ergo decreti auctoritate statuimus ut eadem Oscitana ecclesia, totius parochiae quae nunc Jaccensi Ecclesiae subdita est, et ipsius Jaccensis Ecclesiae, caput deinceps temporibus perpetuis habeatur. Locus autem episcopalis cathedrae in majori illa mezcita servetur, quam Sancii regis dono Saracenorum temporibus canonici Domini nostri Jesu Christi Nazareni possederant, sed Petrus ejus filius rex tuae fraternitati capta civitate concessit; cujus etiam dona caetera vestrae ecclesiae collata, non praesentis decreti auctoritate firmamus, et universa praedia, sive possessiones, aut redditus vectigalium seu tributorum, quae bonae memoriae [Col. 0505A] Ranimirus rex praesentis regis Petri in Domino charissimi filii avus cum filio suo Sanctio Jaccensi Ecclesiae per regalis excellentiae scripta concessit, nos largiente Domino supradictae Oscitanae ecclesiae illibata in perpetuum permanere censemus, sicut etiam idem rex Petrus in oblationis suae litteris optasse ac statuisse cognoscitur, exceptis nimirum his quae praefatus ejus filius Sanctius rex una cum filio suo Petro saepe superius nominato, consentientibus praedecessoribus tuis Sanctio et Garsia, te quoque id ipsum confirmante, de illa Ranimiri parentis sui constitutione mutavit. Item tam tibi quam successoribus tuis, et ecclesiae vestrae in perpetuum stabilimus quidquid ab egregio rege Sanctio oblatum cognoscitur, his exceptis quae de ipsius chirographo [Col. 0505B] praefatus rex Sanctii filius, consentientibus ecclesiae tuae clericis, et eximio praeposito canonicae D. N. Jesu Nazareni, teque idipsum confirmante mutavit.

Venientes enim ad nos sedis tuae archidiaconus Lupus, et idem eximius Ecclesiae D. N. Jesu Nazareni praepositus in nostra audientia collaudaverunt, et mutuo consensu confirmari petierunt diffinitionem illam quae inter te et filium nostrum Petrum Aragonensem, seu Pampilonensem regem acta est apud castrum Calasanz, de rebus ac redditibus ecclesiae tuae et canonicae D. N. Jesu Nazareni. Dilectio siquidem tua quartam decimarum partera de toto monte Aragone, et quidquid praeter animarum curam, et ecclesiarum seu clericorum consecrationem [Col. 0505C] ad se episcopali jure pertinebat, intercedente supradito rege illius canonicae clericis tradidit, et scripti cautione firmavit. Illi vero medietatem decimarum quam de Oscitana civitate per manum ejusdem regis accipere consueverant, tuae tuorumque successorum ditioni restituerunt. De laboribus autem domui regis decimarum medietas tibi et episcopalis cathedrae clericis, altera autem medietas canonicis D. N. Jesu Christi mutua charitate convenit. Caetera vero omnia secundum Sanctii bonae memoriae regis, et supradicti ejus filii chirographum communi concordia statuistis, et a nobis eadem stabiliri per supradictos nuntios postulastis.

Ad haec adjicientes statuimus ut parochiarum [Col. 0505D] fines qui adhuc Saracenorum oppressionibus detinentur, ad Oscitanam Ecclesiam antiquo jure pertinentes, in idipsum referantur, cum eas omnipotentis Dei dignatio Christianae restituerit ditioni. Hasien [ecclesiam] quoque canonicam nostri juris, quam supradicti Ranimiri regis, filius, Petri vero regis avunculus, Sancius comes suo studio aedificatam sanctae Romanae Ecclesiae obtulit, nos tam tibi quam successoribus tuis, et ecclesiae vestrae canonicis, apostolicae sedis decreta servantibus et gratiam obtinentibus, regendam seu disponendam secundum fundatoris votum committimus; eo videlicet tenore ut et regularem illic disciplinam servari attentius faciatis, et ex loco ipso censum annuum Lateranensi palatio auri unciam dimidiam persolvatis. [Col. 0506A] Praeter hoc universa decimarum seu primitiarum debita tam ex ipsa civitate Osca quam ex caeteris finibus quos ad eam episcopali jure pertinere constiterit, tam tibi quam tuis successoribus canonice ordinatis seu cathedrae ipsius clericis confirmamus, praeter illam reddituum partem quam supradicti regis Petri precibus fraternitas tua Jesu Nazareni canonicis benigniore liberalitate concessit. Si qua igitur ecclesiastica saecularisve persona hanc nostrae constitutionis paginam sciens, contra eam temere venire tentaverit, etc.

Datum Laterani per manum Joannis, S. R. E. diaconi cardinalis, V Idus Maii, indict. VI, Incarnationis Dominicae anno 1098, pontificatus autem domini Urbani II papae anno XI.



CCXXXVIII. * Urbanus Willelmo regi Anglorum scribit »ut res Anselmi (archiepiscopi Cantuariensis) liberas in regno suo faciat ac de suis omnibus illum revestiat.« (Anno 1098.)
[Vide Eadmeri Hist. nov., l. II, p. 51.]
[Col. 0506B]




CCXXXIX. Urbani II epistola ad Rogerium comitem Siciliae.---De privilegio monarchiae Siciliae. (Anno 1098.)
[MANSI, Concil. XX, 659.]

URBANUS episcopus, servus servorum Dei, charissimo filio ROGERIO, comiti Calabriae et Siciliae, salutem et apostolicam benedictionem.

[Col. 0506C] Quia prudentiam tuam supernae majestatis dignatio multis triumphis et honoribus exaltavit, et probitas tua in Saracenorum finibus Ecclesiam Dei plurimum dilatavit, et sanctae [sanctaeque] sedi apostolicae devotam se multimodis semper exhibuit, nos in specialem atque charissimum filium ejusdem universalis Ecclesiae te assumpsimus. Idcirco de tuae probitatis sinceritate plurimum confidentes, sicut verbis promisimus, ita litterarum auctoritate firmamus; quod omni vitae tuae tempore, vel filii tui Simonis, vel alterius qui legitimus tui haeres exstiterit, nullum in terra potestatis vestrae, praeter voluntatem aut consilium vestrum legatum Romanae Ecclesiae statuemus. Quinimo quae per legatum acturi sumus, per vestram industriam legati vice [Col. 0506D] cohiberi volumus. Quando ad vos ex latere nostro mitteremus [al., miserimus] ad salutem sanctarum [al., videlicet] ecclesiarum quae sub vestra potestate consistunt [al., existunt], ad honorem B. Petri sanctaeque ejus apostolicae sedis, cui devote hactenus obedisti, quamque in necessitatibus suis strenue et fideliter adjuvisti. Si vero celebratur [al., celebrabitur] concilium, et tibi mandavero quatenus episcopos et abbates tuae terrae mihi mittas, quos et quos volueris mittes [al., mittas], alios vero ad servitium ecclesiarum tuarum [al. add. et ad tutelam] retineas. Omnipotens Deus actus tuos in beneplacito suo dirigat, et te a peccatis absolutum in vitam aeternam perducat.

[Col. 0507A] Datum Salerni per manus Joannis, sanctae Romanae Ecclesiae diaconi, tertio Nonas Julii, indictionis septimae, anno pontificatus nostri undecimo.



CCXL. Alphano, archiepiscopo Salernitano, ejusque successoribus Acherontinae et Consentinae provinciarum primatum asserit, petente Rogerio duce. (Anno 1098.)
[UGHELLI, Italia sacra, VII, 393.]

URBANUS episcopus, servus servorum Dei, dilecto fratri ALPHANO, Salernitano archiepiscopo, ejusque successoribus canonice promovendis in perpetuum.

[Col. 0507B] Singulare semper sedis apostolicae privilegium claruit subjectas sibi per orbem terrarum Ecclesias, et auctoritate disponere, et benignitate clementius confovere. Quibus autem supernae majestatis dignatio gratiae suae pleniorem contulit largitatem, ipsa etiam consuevit excellentiorem contribuere dignitatem. Unde non immerito aestimamus Salernitanam amplioribus nostrae benignitatis muneribus honorandam, quam omnipotens Dominus eximiae suae donationis praerogativa per misericordiam gratuitam sublimavit. Ex novissimis namque terrarum finibus B. Matthaei apostoli et evangelistae corpus ad hanc deferri, apud hanc haberi clementissima suae dispositionis dignatione permisit; cujus scilicet apostoli quanta sit in Deo et Ecclesia gloriae excellentia collatorum [Col. 0507C] divinitus munerum gratia cumulata demontrat. Hic enim primus inter caeteros Evangelii seriem scribere inspiratione divina exorsus est. Hic in divini seminis fructu trium ordinum coronam centesimam singulariter reportavit, ut simul apostolus, evangelista et martyr existeret. Adjecit ad haec omnipotens Dominus ut eamdem Ecclesiam gloriosorum martyrum, Fortunati, Gaii et Anthes triumphis simul et corporibus honoraret. Apposuit etiam tertii muneris claritatem, ut eam, nostris temporibus, Gregorii apostolicae memoriae papae VII tam exsilio quam tumulo illustraret. Cujus quam egregia vita, quam praeclara doctrina, quam miranda constantia fuerit, Romana Ecclesia praedicat, Occidens universus agnoscit, tyrannorum pertinacia tolerata et conculcata [Col. 0507D] testatur. Nec illud tanquam ingrati praeterimus quod, inter multimodas sedis apostolicae persecutiones, quas nostris temporibus pertulit Ecclesi eadem, gloriosissimorum ducum Roberti et filii ejus Rogerii devotione, ac studio filiorum sedis apostolicae, nonnunquam etiam nostri ipsius requies et portus fuit. Cum igitur, per omnipotentis Dei gratiam, sedis apostolicae, licet indigni, moderamina teneamus, tantis divinae gratiae beneficiis et vestrae devotionis officiis, per sententiae Romanae Ecclesiae liberalitatem, concurrendum et respondendum arbitrati sumus, ob reverentiam siquidem S. et gloriosae semperque Virginis Dei genitricis Mariae, et B. apostoli, evangelistae ac martyris Matthaei, ob devotionem reverendissimi Patris ac praedecessoris [Col. 0508A] nostri Gregorii, ob petitionem nihilominus tam tuam quam charissimi filii nostri ducis Rogerii, qui semper apostolicae sedi fideliter obsecutus est, veterum etiam Ecclesiae vestrae privilegiorum rationibus informati, tibi, deinceps tuisque successoribus, super Consanam et Acheruntinam Ecclesias, et earum suffraganeos primatum gerere ex apostolicae sedis liberalitate concedimus. Has nimirum Ecclesias, sive civitates Ecclesiae vestrae privilegia continent, tanquam vestrae metropoli olim ex apostolicae sedis concessione subjectas. Verum, et ipsae, qua nescimus ratione, et pallei dignitatem, et privilegiorum auctoritatem praeteritis temporibus a sede apostolica meruerunt.

Verum quia praedecessorum nostrorum statuta [Col. 0508B] inconvulsa et intemerata manere cupimus, eis quidem propriae dignitatis gratiam conservamus, ut archiepiscopali honore ac nomine potiantur. Vestrae vero Ecclesiae suorum privilegiorum integritatem hoc ordine restituimus. Quidquid igitur reverentiae, quidquid subjectionis primatibus persolvendum sacrorum canonum decreta constituunt, tibi deinceps tuisque successoribus legitimis a Consano, et Acheruntino archiepiscopo persolvatur. Quin etiam ex abundantia gratiae plenioris adjicimus, ut etiam praesente Romanae legato Ecclesiae in supradictis duabus metropolitanis urbibus, cum tuo semper, aut successorum tuorum consilio archiepiscopi eligantur, cum vestris etiam litteris, aut nuntii consecrandi ad sedem apostolicam dirigantur, et [Col. 0508C] item ipsi ad successorum tuorum electionem nihilominus advocentur. Post consecrationem vero, vel pallium ab apostolica sede perceptum, tibi tuisque successoribus, tanquam primati, obedientiam promittant et exhibeant, salva in omnibus, secundum canonicas sanctiones, Romanae auctoritate Ecclesiae, ipsarum etiam urbium privilegiis robur proprium obtinentibus. Oportet igitur et vos propensiorem deinceps apostolicae sedi devotionem et obedientiam exhibere, ejus in omnibus decreta efficacius observare, ut quanto per eam altius supra caeteros sublimamini, tanto ei humilius, et cordis affectione, et operis exhibitione subjiciamini. Vitam etiam vestram et mores sollicitiori expedit custodia moderari, ut qui aliorum judices eligimini, vosmetipsos prius [Col. 0508D] secundum Apostoli sententiam districtius judicetis. Mandatum Domini sine macula, et irreprehensibile conservate, ut cum apparuerit Princeps pastorum, percipiatis immarcessibilem gloriae coronam. Fraternitatem vestram superna dignatio per tempora multa conservare dignetur incolumen. Si quis autem hanc nostrae constitutionis paginam sciens contra eam temere venire tentaverit, secundo tertiove commonitus, si se non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, atque in extremo examine districtae ultioni subjaceat. Conservantibus autem haec pax Domini nostri Jesu Christi et misericordia conservetur, quatenus et hic fructum bonae actionis percipiant, [Col. 0509A] et apud districtum Judicem praemia aeternae pacis inveniant. Amen, amen, amen.

S. Petrus, S. Paulus. Urbanus PP. II.

Datum Salerni per manum Joannis S. R. E. diaconi cardinalis, XIII Kal. Aug., indictione VI, [VII] Incarn. Dom. anno 1099, pontificatus autem D. Urbani II papae XI.



CCXLI. Urbanus II Brunonis et Lanuini (eremitarum) possessiones concessas a [Rogerio] comite et Joanne, episcopo Scyllacensi, confirmat. (Anno 1098.)
[UGHELLI, Italia sacra, IX, 427.]

URBANUS episcopus, servus servorum Dei, dilectis [Col. 0509B] in Christo filiis BRUNONI et LANUINI, salutem et apostolicam benedictionem.

Quia igitur nostri officii interest servorum Dei quieti et commodis, prout in Domino possibile erit, providere, petitionibus vestris, filii in Christo charissimi ac reverendissimi, clementer annuimus. Per hujus igitur apostolici privilegii paginam apostolica auctoritate concedimus, et firmam et stabilem et in perpetuum permansuram confirmamus donationem terrarum quae vobis datae sunt in Squillacensi territorio, et conscriptae et determinatae, et designatae per terminos certos a dilecto nostro filio R. Comite, et Joanne confratre nostro Squillacensi episcopo concedente et confirmante. Quocirca praedicta auctoritate praecipimus, statuimus, et ea quae vobis [Col. 0509C] concessa sunt, licentia interdicimus ut a die in antea neque comiti ipsi, neque alicui haeredum suorum supradictam vestram donationem et hanc nostram confirmationem violare vel dearctare liceat. Neque de his quae confirmamus aliqua re intromittat personam sine vestra voluntate, quatenus omnipotentis Dei speculationi mentibus liberis insistatis, et ad ejus faciei dulcedinem ipso praestante pervenire valeatis. Si qua vero persona aut haeres comitis ipsam violaverit, nisi ad condignam venerit satisfactionem, eum honoris vel officii sui periculo subjacere decernimus, et a Christo ac Ecclesiae corpore segregatus, atque in aeterno examine districte subjaceat ultioni sine intermissione et remedio. Conservantibus autem pie a Deo et misericordia ejus praesentibus et futuris [Col. 0509D] saeculis conservetur. Amen. Si vero tam legalis comes, aut ejus haeres, addere aliquid huic voluerit donationi, sub hac nostra confirmatione ratum esse statuimus

    Urbanus catholicae Ecclesiae episcopus.
    Ego Rainerius card. subscripsi.
    Ego Joannes card. ss.
    Ego Alphanus Salernitanus archiepisc. ss.
    Ego Amatus capellanus et sacerdos ss.
    Ego Dis. capellanus ss.
    Ego Constantinus Catacensis episc. ss.


Datum Salerni mense Septembri, indict. VI, anno ab Incarnatione Dominica 1098.



CCXLII. Urbanus consecrato Gerlando episcopo fines restitutae ecclesiae Agrigentinae confirmat. (Anno 1098.)
[MANSI, Concil. XX, 951.]
[Col. 0510A]

URBANUS episcopus, servus servorum Dei, dilecto fratri GERLANDO, Agrigentino episcopo, ejusque successoribus canonice promovendis in perpetuum.

Omnipotentis Dei dispositione mutantur tempora, transferuntur regna; hinc est quod magni nominis nationes dirutas et depressas, viles vero atque exiguas nonnunquam legimus exaltatas; hinc est quod in quibusdam regionibus Christiani nominis potestatem paganorum feritas occupavit, in quibusdam iterum paganorum tyrannidem Christianae potentiae [Col. 0510B] dignitas conculcavit. Sicut nostris temporibus gloriosissimorum principum Roberti ducis et Rogerii comitis fortitudine supremae dignationis miseratio omnem Saracenorum molestiam in Sicilia insula expugnavit, et antiquum Ecclesiae sanctae statum pro voluntatis suae beneplacito recuperavit. Unde et ipsius ineffabili misericordiae gratias agimus, et ipsius gratiam super illos egregios fratres, alterum jam defunctum, alterum ipso patrante superstitem imploramus, et ad ecclesiarum quae in eadem insula sunt, restitutionem, seu ordinationem pro nostri officii debito anhelamus. Sicut igitur annuente Deo caeterarum jam parochias disposuimus, ita et Agrigentinae dioecesis praesentis decreti auctoritate disponimus; [Col. 0510C] statuimus enim, charissime frater Gerlande, quem omnipotens Dominus in ipsa Ecclesia nostra tanquam B. Petri manibus consecrare dignatus est, ut tibi deinceps tuisque legitimis successoribus episcopali jure regendum ac disponendum perpetuo maneat quidquid infra fines subscriptos continetur, videlicet a loco ubi oritur flumen subtus Corilionem usque desuper petram de Zineth, et inde tenditur per divisiones Jatinae et Cephalae, et deinde ad divisiones Biccari; inde vero usque ad flumen salsum, quod est divisio Panormi, et Thermarum, et ab ore hujus fluminis, ubi cadit in mare protenditur haec parochia juxta mare usque ad flumen Tortum; et ab hoc abinde unde oritur, tenditur ad Pyra subtus Petram Eliae, atque inde ad [Col. 0510D] altum montem, qui est supra Pyra; inde autem ad flumen salsum, ubi jungitur cum flumine Petrae Eliae, et ex hoc flumine sicut ipsum descendit ad Lympiadum, qui locus dividit Agrigentum et Buteriam, atque inde per maritimam usque ad flumen de Bilichi, quod est divisio Maxariae, et adhuc tenditur, sicut hoc flumen currit usque subtus Corilionem, ubi incipit divisio, exceptis Biccaro, Corilione, et Thermis. In proprietate autem tam tui quam successorum tuorum jure Casale Cathal cum centum villanis, sicut a supradicto filio nostro comite Rogerio traditum est, conserventur. Praeterea quaecunque in posterum liberalitate principum vel oblatione fidelium eadem Ecclesia Agrigentina juste atque canonice poterit adipisci, firma tibi tuisque [Col. 0511A] successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integre conserventur tam tuis quam canonicorum, et clericorum omnium, ac pauperum usibus profutura. Si quae autem ecclesiastica saecularisve persona hanc nostrae constitutionis paginam sciens, contra eam venire tentaverit, secundo tertiove commonita, si se non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, atque a sacratissimo corpore et sanguine Dei et Domini redemptoris nostri Jesu Christi aliena fiat, [Col. 0511B] et in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et in loco judicii praemia aeternae pacis inveniant. Amen, amen, amen.

Datum Barii per manus Joannis, S. R. E. diaconi card., VI Id. Octobr., indict. VIII, Incarnat. Domini 1099, pontif. Urbani II PP. XI.



CCXLIII. Urbani II epistola ad fratres S. Huberti Andaginensis. (Anno 1098.)
[MARTENE, amplissima Collect., IV, 1013.]

URBANUS episcopus, servus servorum Dei, Arduennensis [Col. 0511C] monasterii B. Huberti catholicis fratribus salutem et apostolicam benedictionem.

Audivimus, et auditum non dolere non possumus, quia Otberti pseudoepiscopi violentia venerabilis filius noster Theodericus, vester abbas, pro catholicae fidei gratia de vestro sit monasterio expulsus, et Wiredus pseudomonachus per ejusdem Otberti violentiam super capita vestra sit ingestus. Quod omnino nobis displicere sciatis. Unde vos litteris praesentibus salutantes, ut vestrae fidei constantiam conservetis hortamur, et licentiam indulgeo ut si in monasterio vestro secundum regulam beati Benedicti et apostolicam veritatem vivere non valetis, ad quodcunque religiosum volueritis monasterium secedatis, donec omnipotens Deus locum vestrum respiciat, et [Col. 0511D] secundum beneplacitum suum in pristino statu reformet. Illum autem Wiredum monasterii vestri invasorem cum suis omnibus subditis, quandiu ab ipsius monasterii invasione non destiterit, a sancta Romana Ecclesia excommunicatum esse scriptis vobis praesentibus innotescimus.



CCXLIV. Urbani II epistola ad Leodienses pro Theoderico abbate. (Anno 1098.)
[MARTEN., ubi supra.]

URBANUS episcopus, servus servorum Dei, catholicis omnibus in clero Leodiensi et populo S. et A. B.

Dolemus pro vobis graviter, filii in Christo dilectissimi, [Col. 0512A] quia jam tanto tempore vestram Ecclesiam errorum tenebrae contegunt, et a veritate sedis apostolicae alienant. Unde vos tanquam viscerum meorum filios paterna dilectione corripimus, admonentes et obsecrantes ut ad merae veritatis lumen mentium vestrarum oculos elevetis. Auferte malum ex vobis ipsis; lupum illum dico et furem, qui non ad salutem vestram per ostium introivit, sed aliunde ascendit, ut mactet et manducet et perdat. Aut igitur Ecclesiae invasorem et occupatorem, Obertum dicimus, Henrici complicem et Guiberti, ex vobis, si quo modo possibile, pellite; aut ei tanquam a sancta Romana Ecclesia alieno, et excommunicato, obedientiam vestram consortiumque vestrum subtrahite. Hoc ipsum de Wiredo pseudoabbate praecipimus, qui [Col. 0512B] per ejusdem pseudoepiscopi violentiam Arduennense monasterium B. Huberti occupavit. Si quis autem deinceps eis communicare praesumpserit, donec ecclesiarum quibus incubant oppressione deserta, Deo et sedi apostolicae satisfaciant, sciant se ejusdem excommunicationis vinculo innodatos. Vobis sane et caeteris omnibus notum sit quia religioso abbati Theoderico licentiam dedimus ut a schismaticis conversos, qui ad ipsum confugerint, a vinculo excommunicationis absolvat.

Datum . . . . .



CCXLV. Urbam II rescriptum pro Casinensi monasterio.

URBANUS episcopus, servus servorum Dei, charissimo filio ANSONI Beneventanorum domino, salutem [Col. 0512C] et apostolicam benedictionem.

Cum nuper a te discessimus, nosti sub quanta te affectione dimisimus: in eadem vero affectione, in eamdem benignitatem et nos tibi manere, et te nobis volumus permanere, quoniam quidem nos honorem tuum servare, et in melius augere curabimus, si et tu in beati Petri apostoli et nostra curaveris fidelitate et amore persistere. De monasterio Sanctae Sophiae quoties et ex quanto jam tempore Casinenses monachi reclamaverint, te ipsum ignorare non credimus. Nuper in Barensi concilio cum scriptis et monimentis ecclesiae suae justitiam suam astruere parati fuissent, abbas Sanctae Sophiae occasione tui causae actionem fugit. Cum Beneventum etiam venissemus in ipsa beatae [Col. 0512D] Sophiae domo, fratres ipsi quantum questi fuerint audisti. Quid nos tibi de eadem causa dixerimus meministi, tunc nobis pro voluntatis tuae placito respondisti. Nos autem diutius pati nolumus ut Casinense monasterium de his quae ad ipsum pertinere videntur, injuriam diutius patiatur. Locus enim ipse per Dei gratiam beati Benedicti meritis non tantum nobis, qui prope sumus, sed universae etiam Italiae opportunus et necessarius est, multumque nos deceret ut, si possibile esset, locum ipsum de nostris etiam dicaremus, nedum sua, favente justitia, non recipiat. Tibi igitur, tanquam charissimo et fideli nostro mandamus ut venerabili fratri nostro Casinensi abbati et ejus fratribus de Sanctae [Col. 0513A] Sophiae monasterio vice nostra justitiam facias. Quod si ante te quasi saecularem potestatem causam agere excusaverint, tu eos ad praesentiam nostram venire compelle. Quo autem termino ante nos pro causa hac convenire debeant, nobis ante significa, ut et nos Casinensi abbati significemus. Porro quidquid nos exinde statuerimus, tuum erit, his etiam renitentibus, adimplere; alioquin auctoritatis nostrae injuriam diutius pati nequibimus, quin adversus contumaces quod officii nostri est impleamus, et Casinensi abbati quae sua sunt restituamus, quem, in quantum videtur, plenam habere justitiam credimus.

Data Ciperani tertio Nonas Novembris.



CCXLVI. Bulla Urbani II papae pro monasterio Sancti Cucuphatis. (Anno 1098.)
[MARCA, Marca Hispanica, Append., p. 1203.]
[Col. 0513B]

URBANUS episcopus, servus servorum Dei, dilecto filio BERENGARIO, abbati monasterii Sancti Cucuphatis quod Octoviense dicitur, ejusque successoribus regulariter substituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia ergo dilectio tua ad sedis apostolicae portum confugiens ejus tuitionem devotione debita requisivit, nos supplicationi tuae clementer annuimus. [Col. 0513C] Beati siquidem Cucuphatis venerabile monasterium, cui disponente Domino in abbatem praeesse dignosceris, nos juxta venerabilium praedecessorum nostrorum exemplar sub apostolicae sedis protectione specialiter in perpetuum manere sancimus, et tam ipsum quam universa ad ipsum pertinentia tibi tuisque legitimis successoribus possidenda, regenda ac disponenda firmamus, alodium scilicet quod in monasterii ipsius ambitu circumsitum est cum ecclesia Sancti Petri et Sancti Severi, cum omnibus finibus pertinentiisque suis, sicut in praedecessorum nostrorum privilegiis continetur, monasterium Sanctae Caeciliae de Monte-Serrato cum terminis et possessionibus et pertinentiis suis; ecclesiam Sancti Laurentii cum ecclesia Sancti Stephani [Col. 0513D] et castellari cum terminis, adjacentiis, possessionibus pertinentiisque suis; ecclesiam Sancti Pauli extra muros Barcinonae cum alodio quod ibi obtulit Girbertus et uxor ejus, cum omnibus quae modo possidet, et inantea acquisierit; ecclesiam Sanctae Mariae de Fonte-Rubea cum alodio quod tibi obtulit Geraldus Mironis; ecclesiam Sancti Petri de Clariano, ecclesiam Sancti Vincentii de Aqua-Obba, ecclesiam Sanctae Mariae et Sancti Stephani de Palatio; ecclesiam Sancti Cucuphatis de Rifano, ecclesiam Sancti Stephani de Rivipullo, ecclesiam Sancti Asiscli de Villa Auziri, ecclesiam Sancti Martini et Sancti Romani de Monte-Gato, ecclesiam Sancti Felicis de Castellario, ecclesiam Sancti Sebastiani de [Col. 0514A] Monte-Majore cum ipso monte, ecclesiam Sanctae Mariae de Toldelo, ecclesiam Sancti Felicis de Villa de Milanos, ecclesiam Sanctae Mariae et Sancti Petri quod castrum Felix dicitur, ecclesiam Sanctae Mariae et Sancti Joannis quod Monasteriolum vocant, ecclesiam Sanctae Crucis et Sancti Sylvestri de Vallerana, ecclesiam Sancti Cucuphatis de Moia, et aliam ecclesiam Sancti Cucuphatis de Garriga, ecclesiam Sancti Benedicti de Spiselis, ecclesiam Sancti Stephani de Castelleto, ecclesiam Sancti Juliani de Sancta Oliva cum castello, ecclesiam Sancti Salvatoris Bactensis cum possessionibus et pertinentiis suis; ecclesiam Sancti Petri et Sanctae Crucis de Mosquefa, ecclesiam Sanctae Mariae de Capelades, ecclesiam Sancti Felicis de Castro Odilione, ecclesiam Sanctae [Col. 0514B] Mariae de Castello de Clariana cum ipso castello, ecclesiam Sanctae Mariae de Aqualata, ecclesiam Sancti Petri de Viri, castellum Sancti Vincentii cum ipsa ecclesia, castellum de Albiniana cum ecclesia sua, ecclesias Sancti Sepulchri et Sanctae Mariae de Amposta cum universis possessionibus et pertinentiis eorum, ecclesias Sancti Martini et Sancti Felicis, et Sancti Genesii quae sunt ad ipsam curtem de Faio, ecclesiam Sancti Genesii et Sanctae Eulaliae quam vocant Tapioles, alodium quod est intra muros civitatis Barcinonae, scilicet cum domibus, curtibus, hortis et hortalibus, vel quantum infra territorium praedictae civitatis praefatum monasterium habere videtur, alodium quod est infra terminos de castro Fonte rubea, et de Monte-Acuto, et de [Col. 0514C] Piniana, et de Carolo, et de castro Virli, alodium de Olorda cum ipsa turre, et alodium quod est in duodecimo sive in Misano, alodium quod habet infra terminum de Terratia et de Castellaro, et in Arraona et in Barbarano et de palatio Ausit, et de palatio Palatano, et in villa de Mogodo et de Moleto, et in palatio de Aries, et in Lisiano superiore et inferiore, et in parochia de Parietes, et de Gallegos, et Plegarnanis et de Petiaco, quod dicunt bellum ditinum, et de Bitilona, et de Palumbare et de Otto et de Rivopullo et de Valle de Ariolfo, et de Grannularios, et de Lerona, et de Moserata, et de Samatus et de Canovas et de Corrone superiore et subteriore, alodium de Turres Beses, cum alio quod Nelma femina ibi obtulit, alodium de Ausona, alodium [Col. 0514D] de Storria, et omnia alodia quae habet et habere debet in praedicto comitatu Barcinonensi, Gerundensi, Ausonensi, et in comitatu Minorisa, cum universis terminis suis; ecclesiam Sancti Quirici cum decimis et primitiis et oblationibus suis. Decimas quoque quas de his sive de aliis locis ante triginta annos monasterium vestrum praedecessorum nostrorum concessione possedit, nos in perpetum vestris usibus omnino quietas et integras conservari censemus. Praeterea per praesentis privilegii paginam apostolica auctoritate statuimus ut quaecunque bona sive possessiones in praesenti coenobium vestrum juste possidet, sive in futurum concessione pontificum, liberalitate principum, vel oblatione fidelium [Col. 0515A] juste ac canonice poterit adipisci, firma tibi tuisque successoribus et illibata permaneat.

Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel oblatas retinere, vel juste datas suis usibus vindicare, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt usibus omnimodis profutura. Sepulturam quoque ejusdem loci liberam omnino esse decernimus, ut eorum qui se illic sepeliri deliberaverint devotioni et extremae voluntati, nisi forte excommunicati sint, nullus obsistat. Obeunte te nunc ejus loci abbate vel tuorum quolibet successorum, nullus ubi qualibet subreptionis astutia seu violentia [Col. 0515B] praeponatur, nisi quem fratres communi consensu vel fratrum pars consilii sanioris secundum Dei timorem et beati Benedicti regulam elegerint. Electus autem a dioecesano episcopo consecretur, siquidem gratiam et communionem apostolicae sedis habuerit, et gratis ac sine pravitate id exhibere voluerit. Alioquin ad Romanum pontificem recurrat, aut ab alio quem maluerit catholico antistite consecretur. Idem et de ordinationibus fratrum, de chrismate, de altarium sive basilicarum consecratione statuimus. Ad indicium autem praestitae a Romana Ecclesia libertatis pro ecclesia Sancti Pauli, morabatinum unum quotannis Lateranensi palatio persolvetis. Si qua sane ecclesiastica saecularisve persona hanc nostrae constitutionis paginam sciens, contra eam temere [Col. 0515C] venire tentaverit, secundo tertiove commonita, si se non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manus Gerardi notarii regionarii et scriniarii sanctae Romanae Ecclesiae, anno Dominicae Incarnationis millesimo nonagesimo octavo, indictione [Col. 0515D] septima, mensis Decembris die primo.



CCXLVII. Urbani II bulla pro Casinensi monasterio. (Anno 1098.)
[MABILL., Annal. Bened., V, 665.]

URBANUS episcopus, servus servorum Dei, dilectis filiis Casinensis coenobii monachis, salutem et apostolicam benedictionem.

Ex officii nostri debito et auctoritate compellimur Ecclesiarum saluti et paci, prout Dominus scire et posse dederit, providere, vestri praecipue monasterii, quod sanctae nostrae sedis apostolicae semper familiarius ac devotius adhaesit, et in omni persecutionis [Col. 0516A] opportunitate promptius ac benignius ad fuit. Ideoque opportunum duximus, secundum petitionem venerabilis fratris nostri Oderisii abbatis vestri, nostris in posterum litteris adnotare qualiter Cinglensis cellae causa, unde vestrum coenobium diutius inquietatum est, nuper in nostra sit audientia nostro judicio diffinita. Quod enim dilectio vestra plenius novit, saepe de eodem negotio in Romana Ecclesia, inter synodales actus, ante praedecessores nostros quaestio acta est a sanctae memoriae Desiderio (Victore III papa), apostolicae sedis presbytero cardinali et monasterii Casinensis abbate, qui postmodum divinae dignationis gratia ad summi pontificatus apicem pervenit, sed exiguo tempore supervixit. Nostro etiam tempore in synodalibus gestis a [Col. 0516B] confratre vestro, quem superius nominavimus, Oderisio, sanctae nostrae Ecclesiae presbytero cardinali, de causa ipsa coram nostra est praesentia saepius proclamatum. Accidit autem ut Robertus comes ad beati Benedicti devotionem promptius conversus, locum ipsum ad vestri monasterii jus pertinere cognosceret, qui mox eumdem locum in manum praefati fratris nostri Oderisii reddidit: eo siquidem tempore abbatissa, quae in cellam violenter ingressa fuerat, pro ejusdem comitis timore discesserat. Coepit inter haec illa nostrae auctoritatis aures, dum in urbe essemus, crebris clamoribus appellare, unde nos ex latere nostro viros strenuos usque Capuam destinavimus, qui diligenter causam utramque cognoscerent et pacifice definirent; quo [Col. 0516C] tunc quidem quibusdam occasionibus ad effectum pervenire non potuit. Post aliquantum pro causis ecclesiasticis Urbem [(49) 1Kb] egressi, cum eamdem causam diligentius in utriusque partis praesentia tractaremus, cognovimus praefatum venerabilem fratrem nostrum Oderisium abbatem vestrum, non malitiae intentione, sed justitiae respectu locum illum, tanquam sui juris, de quo saepius proclamaverat, recepisse. Enimvero et pontificalibus decretis, et regalibus instrumentis, et terrae principum scriptis, et loci fundatoris chirographo cellam ipsam ad vestrum ostendebatur monasterium pertinere. Quia tamen sine judicio praecedente receperat, aequum nobis visum est ut abbatissa, quae se quaerebatur exspoliata, reinvestiretur; post reversionem vero nostram, [Col. 0516D] in utramque partem legitimum judicium ageretur. In iis diebus, largiente Domino, plenarium in Barensi urbe concilium celebrare disponebamus. Post menses igitur sex abbatissam illam et litteris et nostri oris invitatione vocavimus; venire quidem renuit, sed nuntium destinavit: cum autem minus plenas, nec satis rationabiles causas de illius absentia coram concilio reddidisset, nos, ne quod illa gravamine pati quereretur, ejusdem causae actionem usque ad nostrum reditum duximus differendam. Porro Beneventum venientes, iterum nostras ad illam litteras destinavimus, diem et locum quo [Col. 0517A] causa ventilanda fuerit, designantes. Cum autem nec tunc venisset, ad locum alium eam tertio vocavimus. Venit illa, sed causam aggredi recusavit, asserens se nequaquam omnia Cinglensis cellae munimenta et litteras recepisse; ad quod fratrum nostrorum quidam sacramentis asserere parati fuerant, se nec plures, nec alias in loco eodem chartas, quam quas reddiderant, invenisse. Illa secreto nonnullis fratrum qui nobiscum erant munimenta sua prodidit, nobis autem ostendere detrectavit. Cumque judiciario ordine causam nec vellet agere nec valeret, nos eam ut ad abbatis et fratrum vestrorum concordiam satageret, commonuimus, nec monita suscepit, et judicium penitus subterfugit. Iterum coenobii vestri munimina vidimus; iterum [Col. 0517B] pontificum Romanorum privilegia et imperatorum scripta perspeximus; iterum fundatoris loci chirographum, et Beneventani principis, qui tunc temporis fuerat, concessionem audivimus: quibus omnibus instructi et prius sumus, Cinglensem cellam ab ipso fundationis exordio ad Casinense coenobium pertinuisse, et per Casinensis abbatis voluntatem sanctimonialium ibi congregationem fuisse dispositam. Sic post multas tandem dilationes, negotii veritate perspecta, communicato cum fratribus nostris episcopis, seu Romanae Ecclesiae cardinalibus, judicibusque consilio, venerabili fratri Oderisio abbati vestro Cinglense monasterium ex integro restituimus; ita tamen ut de loco ipso sanctimoniales minime expellantur, sed semper illic puellarum Dei [Col. 0517C] congregatio conversetur, tanto, ut speramus, religiosius, quanto sanctiori patrono monasterioque commissae sunt, salva in omnibus sedis apostolicae reverentia. Quam scilicet restitutionem litteris praesentibus ratam et inviolatam perpetuo manere censemus, dico decernimus. Si quis autem post haec, hujusce actionis tenore cognito, constitutioni nostrae temere obviare tentaverit, apostolicae indignationis ultione plectetur; qui vero conservator exstiterit, divinae benedictionis gratia perfruatur.

Scriptum per manum Petri scriniarii nostri sacri palatii, indictione septima, mensis Decembris die VII.

Datum Romae apud Beatum Petrum per manum Joannis, sanctae Romanae Ecclesiae diaconi cardinalis, [Col. 0517D] sexto Idus Decembris, indictione septima, anno Dominicae Incarnationis 1098, pontificatus autem domini Urbani II papae XI.



CCXLVIII. Urbani II epistola ad Manassem Remensem archiepiscopum. (Anno 1098.)
[BALUZ., Miscell. edit. Luc., II, 144.]

URBANUS episcopus, servus servorum Dei, reverentissimo fratri et coepiscopo MANASSE, Remensi archiepiscopo, salutem et apostolicam benedictionem.

Quamvis clericorum Noviomensium litteras de Tornacensis Ecclesiae conjunctione falsas ex parte [Col. 0518A] non ambigamus (non enim in vita tantum venerabilis fratris nostri Rabbodi unitatem ipsarum Ecclesiarum sanxeramus, et authentica tantum Novio mensium privilegia rata manere decreveramus), nil tamen ad praesens super hac re vel mutandum vel stabiliendum duximus. Fratrem autem Baldricum, quem ad nos misistis, Noviomensem electum nos tuae fraternitati remittimus. Tu ipsi et Ecclesiae in qua electus est secundum Deum atque salutem tuae et ipsius animae providere debita sollicitudine procurato. Vale



CCXLIX. Bulla pro abbate Majoris Monasterii Turonensis. (Circa an. 1098.)
[BALUZ., Miscell. edit. Luc., II, 181.]

[Col. 0518B] URBANUS episcopus, servus servorum Dei, venerabili filio BERNARDO Majoris Monasterii abbati, salutem et apostolicam benedictionem.

Sic apud bonos viros est servanda humilitas, ut veritatis ac justitiae non deseratur auctoritas. Ita ergo humilitatem tuam suscipimus ut veritatem ac justitiam teneamus. Te siquidem per omnipotentis Dei gratiam catholicum ac vere religiosum habemus. Si quid vero in ordinationis tuae primordiis vel per ordinantis culpam vel per tuam negligentiam deliquisti, nos tibi, beati Martini meritis confidentes, beati Petri vice et auctoritate dimittimus. Hanc autem tibi poenitentiam indicimus ut de caetero commissorum fratrum saluti vigilantius ac ferventius instare non desinas. In hac siquidem parte omnibus adversus [Col. 0518C] te oblocutionis vocem auferimus et perpetuum silentium imperamus. Universis autem vestri coenobii fratribus praesentium litterarum auctoritate praecipimus ut devotione plenissima debitam tibi reverentiam obedientiamque persolvant, quatenus annuente Deo et ipsi de tuae sollicitudinis gratia et tu de ipsorum obedientia pariter gaudere possitis.



CCL. Urbani II epistola ad episcopum Magdeburgensem.---Ne vacillet, sed rectae causae insistat, hortatur. (Intra an. 1098-1099).
[MANSI, Concil. XX, 711].

URBANUS episcopus, servus servorum Dei, N., Magdeburgensi episcopo, salutem et apostolicam benedictionem.

[Col. 0518D] Indolis tuae, dilecte in Christo frater, strenuitatem miramur, imo aliquantulum circa pietatis viscera timemus, ne incurrentis erroris persuasio infra praecordia jamdudum tibi pullulasset, quod absit; quandoquidem per utriusque sexus fideles religiosos veraciter tibi exoptatos aliquoties nostras direximus litteras tuae, ut speramus, fidelitati, nullumque, aut prorsus raro, uti talem ac tam strenuum, decet virum, nobis dedisti responsum. Cave ergo, cave interim, quaeso, ne collum tuum Pharaoni subdatur quo decidente veteri controversia, quae, peccatis nostris exigentibus, magno temporis spatio Ecclesiam Dei per diversa orbis climata, pene per interiores medullas fatigavit; [Col. 0519A] salvo tamen paucorum interiore homine, Baal paulatim confusus est et mundo absordet donorum episcopi sancti fraudulentus mercator. Tu ergo qui, ut a Deo, ita et ab hominibus culmen accepisti, quod magistro apostolorum, cujus vicem adeptus es, suisque successoribus spopondisti. Quod si perseverare valeas salvus eris. Nemo enim mittens manum suam in aratrum, si retro prospiciat, faciens injustum sulcum, aptus est regno Dei; et qui tetigerit picem, inquinabitur ab ea. Sunt autem alia non modulo chartulae commendanda, quae Deo disponente praesens legatus verbis auri secrete intimabit, quae precamur honeste remittas quantocius poteris. Gloriosus Deus mentem tuam atque provideat tuos actus.



CCLI. Urbanus II Hartmannum, abbatem Gottwicensem, »Gebehardo, Constantiensi episcopo, in apostolica legatione adjutorem constituit.« (Intra an. 1088-1099.)
[Vide Acta sanctorum, Aug. t. II, p. 376, in Vita Altmanni, episcopi Patav.]
[Col. 0519B]




CCLII. Urbanus II monasterii Gottwicensis privilegia, rogante Hartmanno abbate, confirmat. (Intra an. 1088-1099.)
[Vide Acta sanctorum ubi supra.]




CCLIII. Privilegium immunitatis Schafhusano in Hirsaugia monasterio concessum. (Intra an. 1088-1099).
[MANSI, Concil. XX, 706.]
[Col. 0519C]

URBANUS episcopus, servus servorum Dei, dilecto in Christo filio Schafhusensi abbati, ejusque successoribus regulariter substituendis in perpetuum.

Cum universis sanctae Ecclesiae filiis et apostolicae sedis auctoritate ac benevolentia debitores existamus, illis tamen locis atque personis quae specialius ac familiarius Romanae adhaerent Ecclesiae, quaeque amplioris religionis gratia eminent, propensiori nos convenit charitatis studio imminere. Igitur tam tuis et tuorum fratrum, quam et religiosi comitis N. piis votis et petitionibus annuentes, Sancti Salvatoris venerabile coenobium, ab N. quondam comite apud villam H. sub honore omnium [Col. 0519D] sanctorum aedificatum, et beato Petro oblatum, in jus perpetuum et tutelam recipimus apostolicae sedis, sicut a piae memoriae praedecessore nostro Gregorio VII constat fuisse susceptum. Quidquid etiam immunitatis idem pontifex loco ipsi contulit, nos quoque concedimus, et praesenti decreto corroboramus. Apostolica itaque auctoritate statuimus ut universa quae praefati comites vel alii quilibet fideles coenobio vestro de suis facultatibus contulerint, quaeque hodie posset, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi, tuisque successoribus et illibata permaneant. De cellis autem Beatae Agnetis et Beatae Mariae in villa N. nominatim interdicimus, ne quis occasione [Col. 0520A] qualibet eas audeat a praefati monasterii proprietate subtrahere vel alienare, sed in eo ordine semper maneant; quo a te, charissime fili N., institutae sunt, nec tibi nec successorum tuorum alicui liceat eas distrahere, vel earum bona temere aut violenter minuere vel auferre. Si quis vero hactenus eorum quidquam abstulit, donec restituat, ab omnipotentis Dei gratia alienus existat. Praeterea mansuro in perpetuum decreto sancimus, ut nulli omnino viventium liceat in vestro monasterio aliquid proprietatis, conditionis, haereditarii juris, advocatiae, investiturae aut cujuslibet potestatis, quae libertati et quieti fratrum noceat, vindicare. Abbas sane cum fratribus advocatum sibi, quem utiliorem providerint, instituat. Qui si postmodum monasterio [Col. 0520B] inutilis fuerit, remoto eo alium praeficiant. Sepulturam ejusdem loci liberam omnino esse decrevimus, ut eorum qui ibi sepeliri deliberaverint, devotioni et extremae voluntati, nisi forte excommunicati sint, nullus obsistat. Si quas vero decimas pertinentes ecclesiis, quas habetis et habebitis, a laicis recuperare, annuente Domino, potueritis, vestris usibus perpetuo mancipandas absque omnium episcoporum contradictione censemus, salva episcopali reverentia. Laicos seu clericos saeculares ad conversionem suscipere, nullius episcopi vel praepositi contradictio vos inhibeat. Ad hoc adjicimus ut nulli episcoporum facultas sit sine Romani pontificis licentia loca vestra vel monachos interdictioni, vel excommunicationi subjicere. Nulli praeterea homini [Col. 0520C] liceat saepefatum monasterium temere perturbare, vel ejus possessiones, seu res caeteras auferre, ablatas retinere, minuere vel temerariis vexationibus fatigare; sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura, quatenus illic Deo servientes fratres ab omni potestate liberi Romanae liberalitatis gratia potiantur, et a saecularibus tumultibus alieni, omnipotentis Dei speculationi licentius vacare praevaleant. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu vel fratrum pars consilii sanioris secundum beati Benedicti regulam elegerint. Consecrationes [Col. 0520D] altarium basilicarum, ordines clericorum, chrisma, et caetera ad episcopale officium pertinentia ab episcopo Constantiensi, in cujus estis dioecesi, accipiatis, si tamen catholicus est, et gratiam et communionem apostolicae sedis habuerit. Alias vero liceat vobis catholicum, quem volueritis, adire antistitem, et ab eo consecrationis sacramenta suscipere, vel ad sedem apostolicam recurrere: qui apostolica fultus auctoritate, quae postulantur indulgeat. Ad indicium autem perceptae a Romana Ecclesia libertatis auri unciam quotannis Lateranensi palatio persolvetis. Si qua sane deinceps ecclesiastica saecularisve persona, hujus privilegii paginam sciens, contra eam temere venire tentaverit, [Col. 0521A] secundo tertiove commonita, si non satisfactione congrua emendaverit, potestatis honorisve sui dignitate careat, reamque se divino judicio existere de perpetrata iniquitate cognoscat, atque a sanctissimo corpore et sanguine Dei ac redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.



CCLIV. Urbani II epistola ad Rodulphum comitem.---Pro immunitate ecclesiastica. (Intra an. 1088-1099.)
[MANSI, Concil. XX, 659.]
[Col. 0521B]

Nosse te volumus quia nulli saecularium domino potestatem in clericos habere licet; sed omnes clerici episcopo soli esse debent subjecti. Quicunque vero aliter praesumpserit, canonicae procul dubio sententiae subjacebit.



CCLV. Urbani II epistola ad Hugonem Lugdunensem archiepiscopum. (Intra an. 1088-1099.)
[MANSI, Concil. XX, 677.]

URBANUS II HUGONI Lugdunensi archiepiscopo.

Lugdunensis paroeciae clericos, quos contra statuta canonum et ab alterius paroeciae episcopis ordinatos [Col. 0521C] litterarum tuarum significatione monstrasti, cum graduum suorum honore recipere religionis tuae prudentia poterit, si eos alias canonice et sine gravitate aliqua ordinatos constiterit, si tamen eorum vitam probabilem id indulgentiae prospexeris promereri. Legimus quippe sanctum Epiphanium episcopum ex dioecesi sancti Joannis Chrysostomi quosdam clericos ordinasse, quod sanctus vir omnino non fecisset, si eis detrimentum ferre perpendisset. Quos igitur recipiendos moderatio tua arbitrata fuerit, injuncta satisfactionis gratia propter Ecclesiam quam offenderunt congrua poenitentia miserationis intuitu in suo quemque honore recipias, salva in omnibus sanctorum canonum disciplina.



CCLVI. Urbani II epistola ad Ebredunensem, Vapincensem et Diensem episcopos.---Antequam reconcilientur, fidelitatem excommunicatis nullus servare cogitur. (Fragm.---Intra an. 1088-1099.)
[GRATIAN., Decret., C. XV, qu. 6, c. 5.]
[Col. 0521D]

Juratos milites Hugoni comiti, ne ipsi, quandiu excommunicatus est, serviant, prohibeto. Qui si sacramenta praetenderint, moneantur oportere Deo magis servire quam hominibus. Fidelitatem enim quam Christiano principi jurarunt, Deo ejusque sanctis adversanti, et eorum praecepta calcanti, nulla cohibentur auctoritate persolvere.



CCLVII. Urbani II epistola ad Hugonem, episcopum Gratianopolitanum.---Extraordinaria pollutio in naturalibus non impedit matrimonium. (Fragm.---Intra an. 1088-1099.)
[GRATIAN., Decret., C. XXXV, qu. 2, c. 11.]
[Col. 0522A]

Extraordinaria pollutio non nisi in naturalibus admissa, vel saepius reiterata, citra maritalem affectum, si praebitis sacramentis ita esse constiterit quemadmodum nobis tuis significatum est litteris, non videtur matrimonium impedire, quamvis ipsa est criminosa et damnabilis.



CCLVIII. Urbani II papae epistola ad Hugonem Cluniacensem abbatem.---S. Bertini monasterium ei juxta consuetudines Cluniacenses informandum concedit. (Intra an. 1088-1099.)
[D. BOUQUET, Recueil, t. XIV, p. 737.]
[Col. 0522B]

URBANUS episcopus, servus servorum Dei, venerabili fratri HUGONI, Cluniacensi abbati, salutem et apostolicam benedictionem.

Justis precibus ministerium nostrum deesse non debet. Idcirco Flandrensis comitissae preces, quas abbate B. Bertini suggerente mandavit, admittendas fore decrevimus. Postulavit [(50) 1Kb] enim ut B. Bertini monasterium tuae tuorumque successorum providentiae disponendum curandumque committeremus: quod nos, qui pro commisso officio saluti omnium providere debemus, clementer annuimus. Tuam ergo fraternitatem auctoritate praesentium litterarum commonemus, ut monasterium ipsum in tua deinceps [Col. 0522C] provisione suscipias, abbatemque, si disciplinae monasticae inconveniens fuerit, amovere facultas vobis libera permittatur, salvo quidem dioecesani episcopi jure, scilicet ut vobis in monasterii correctione obviare non valeat.



CCLIX. Privilegium Urbani II papae Raginero abbati monasterii S. Petri Crispiniensis Romae concessum. (Intra an. 1088-1099.)
[Gall. Christ., tom. III, Instrum., p. 26.]

URBANUS episcopus, servus servorum Dei, charissimo filio suo RAGINERO, abbati monasterii Sancti Petri, quod est situm in villa quae vocatur Crispinium super fluvium Hon, in pago Hainau.

[Col. 0522D] Tuis igitur, dilectissime in Christo fili, justis postulationibus annuentes per praesentis privilegii paginam Beati Petri monasterium, in quo beatus Christi confessor Landelinus quiescit, situm in villa quae dicitur Crispinium, super fluvium Hon, in pago Hainau, regendum ac disponendum tibi tuisque legitimis successoribus confirmamus. Adjacentem etiam villam supranominatam a Novo Fossato cum omnibus possessionibus suis in pratis, in agris cultis aut incultis, in aquis aquarumve decursibus, et silvam quae Ambligis dicitur, sicut a bonae memoriae comite Balduino et matre ejus Richilde beato Landelino [Col. 0523A] reddita, et a venerabili viro Gerardo Cameracensium episcopo confirmata sunt, integra prorsus et omni exactione libera praefato Beati Petri monasterio in perpetuum possidenda manere decernimus. Praeterea apostolica auctoritate statuimus ut quaecunque hodie idem monasterium juste possidet, sive in crastinum concessione pontificum, largitione principum vel oblatione fidelium juste atque canonice poterit adipisci, firma tibi tuisque successoribus illibata permaneant, salva Cameracensis episcopi canonica reverentia. Decernimus ergo ne ulli omnino hominum liceat idem monasterium temere perturbare, aut ei subditas possessiones auferre, minuere, vel temerariis vexationibus fatigare, sed omnino integra conserventur eorum pro quorum [Col. 0523B] sustentatione ac gubernatione concessa sunt usibus profutura. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, aut judex, aut persona quaelibet magna vel parva, potens vel impotens, hujus nostri privilegii paginam sciens contra eam venire tentaverit, secundo tertiove commonita si non satisfactione congrua emendaverit, a Christi Ecclesiae corpore cum auctoritate potestatis apostolicae segregamus. Conservantibus autem pax a Deo et misericordia praesentibus ac futuris saeculis conservetur. Amen.



CCLX. Urbanus II »coenobium Generense in Guasconia in jus et proprietatem apostolicae sedis recipit et privilegio communit sub annuo censu II unciarum auri.« (Intra an. 1088-1099.)
[Centii Camerarii Liber censualis, apud MURATORI Antiq. Ital., V, 885.]
[Col. 0523C]




CCLXI. Urbani II papae privilegium pro monasterio Latiniacensi. (Intra an. 1088-1099.)
[MABILLON et RUINART, Ouvr. posth., III, 401.]

URBANUS episcopus, servus servorum Dei, dilecto filio ARNULPHO Latiniacensi abbati ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter elucescat, et utilitas postulata vires indubitanter assumat. Quia igitur electio tua ad sedis apostolicae portum confugiens, ejus tuitionem devotione [Col. 0523D] debita requisivit, nos supplicationi clementer annuimus, et beati Petri Latiniacense monasterium, cui Deo auctore praesides, et tam ei adjacentem villam quam caetera omnia ad ipsum pertinentia sub tutelam apostolicae sedis excipimus. Per praesentis ergo privilegii paginam apostolica auctoritate statuimus ut tam praefata Latiniacensis villa quam caetera omnia quae vestrum hodie monasterium possidet, sive in futurum concessione pontificum, liberalitate principum vel oblatione fidelium juste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat eumdem locum temere perturbare aut ejus possessiones auferre vel ablatas retinere. [Col. 0524A] minuere vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt usibus omnimodis profutura, salvo scilicet Parisiensis Ecclesiae jure canonico, ita tamen quod neque ejusdem Ecclesiae episcopo, neque archidiacono liceat temerariae excommunicationis vel exsecutionis aut consuetudinis gravamen aliquod fratribus irrogare. Obeunte te nunc ejusdem loci abbate, vel tuorum quolibet successorum, nullus ibi quibusvis subreptionibus astutia vel violentia praeponatur, nisi quem fratres communi consensu, vel fratrum pars consilii sanioris, seu secundum Dei timorem et beati Benedicti regulam elegerint. Electus vero, a Parisiensi episcopo consecretur. Ad judicium autem perceptae [Col. 0524B] a Romana Ecclesia libertatis auri unciam quotannis Lateranensi palatio persolvetis. Vos igitur, fili in Christo dilecti, Dei timorem et amorem in cordibus habere satagite, ut quanto a saecularibus tumultibus liberiores estis, tanto amplius placare Deo totius mentis et animae virtutibus anheletis. Sane si quis in crastinum archiepiscopus aut episcopus, imperator aut rex, aut dux, comes, vicecomes, judex, aut ecclesiastica quaelibet saecularisve persona, hanc nostrae auctoritatis paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio de perpetrata iniquitate cognoscat, et a sacratissimo corpore ac sanguine Dei et Domini [Col. 0524C] Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum Judicem praemia aeternae pacis inveniant. Amen.



CCLXII. Urbani II epistola ad Rotgerium Suessionensem episcopum.---Ut in parochianis ecclesiis canonici regulares ordinentur. (Intra an. 1088-1099.)
[MANSI, concil. XX, 677.]

URBANUS papa ROTGERIO Suessionensi abbati.

Justis votis assensum praebere, justisque postulationibus aures accommodare nos convenit, qui, licet [Col. 0524D] indigni, justitiae custodes atque praecones in excelsa apostolorum principum Petri et Pauli specula positi Domino disponente videmur existere. Ut igitur propositi vestri ordinem secundum beati Augustini regulam commissi tibi fratres tranquille valeant absque saecularium tumultuum perturbationibus annuente Domino custodire, postulationi tuae libenter annuimus, et praesentium litterarum auctoritate concedimus, ut in parochianis ecclesiis quae ad vestrum monasterium pertinent, regulares vobis liceat claustri vestri clericos [canonicos] ordinare, qui et ecclesiis ipsis religiose serviant, et adjacentis populi parochiam secundum timorem Dei, salvo episcopi jure dubito, sollicite procurare non negligant, [Col. 0525A] quatenus omnia quae domus Dei sunt a sapientibus et sapienter administrentur.

Data II Idus Julii.



CCLXIII. Urbani papae epistola ad Bernardum archiepiscopum Toletanum. (Intra an. 1088-1099.)
[MANSI, Concil. XX, 701.]

URBANUS episcopus, servus servorum Dei, dilecto fratri et coepiscopo BERNARDO Toletano salutem et apostolicam benedictionem.

Litterarum praesentium lator ad nos veniens ab exorcista usque ad sacerdotium nullum ordinem se accepisse confessus est. Quod audientes plurimum mirati sumus. Et quia ejus persona nobis ignota [Col. 0525B] sine litteris et sine ullis indiciis nostro se praesentavit conspectui, eum strenuitati tuae remisimus, praecipientes ut causam ejus diligenter inquiras; et si quod refert verum esse constiterit, a sacerdotio male et inordinate accepto, indicta quam dignam duxeris poenitentia, per annum cessare jubebis. Anno vero transacto, si ejus vita et conversatio talis visa fuerit et alia non impediunt ut honore digna sit tanto, omnes ordines quos non accepit cum ipso pariter presbyteratu, siquidem presbyteratum gratis assumpserit, illi restituas.



CCLXIV. Bulla Urbani II papae ad Petrum episcopum Jaccensem. (Intra an. 1088-1099.)
[MARTINEZ, Historia de la fundacion y antiguedades de San Juan de la Peña. Çaragoça, 1620, in-fol., p. 235.]
[Col. 0525C]

URBANUS episcopus, servus servorum Dei, venerabili fratri PETRO Jaccensi episcopo, salutem et apostolicam benedictionem.

Cum monasticae religionis in religioso claustro rudimenta susceperis, miramur plurimum quod ejusdem religionis viros plurimum adverseris. Queritur enim venerabilis filius noster abbas Sancti Joannis in Pinna quod ipsius loci coemeterium vehementer impugnes, et ab eo viros retrahas saeculares; quod quam prave facias, etiam saecularibus potes legibus informari, quae sanctis coenobiis consonantes, extremas [Col. 0525D] deficientium voluntates ratas haberi constituunt. Dixerit etiam devotos monasterio viros, prava illinc suasione, retrahere, de quibus magnopere metuendum est, ne secundum Apostoli dictum damnationem incurrant, quia primam fidem irritam fecerunt. Tuam igitur dilectionem litteris praesentibus admonemus atque praecipimus, ne ulterius quorumlibet suasione, locum illum, qui sub beati Petri jure specialiter continetur, hujusmodi vexationibus defatiges; nec a conversione devotos, nec a coemeterio mortuos ulterius retrahi patiaris. Super detrimento etiam, quod per hujusmodi occasiones monasterio illatum est, aut justitiam integram, aut convenientem concordiam, supradicto abbati praecipimus exhiberi. Illi vero qui contra votum suum a monasterio recesserunt, [Col. 0526A] redire omnino ad monasterium, et votum suum adimplere cogantur.

Datum, etc.



CCLXV. Urbani II papae privilegium pro Ecclesia Jaccensi. (Intra an. 1088-1099.)
[AYNSA, Fundacion, excelencias, grandezas y cosas memorables de Huesca, p. 539.]

URBANUS episcopus, servus servorum Dei, PETRO, Oscitano episcopo, ejusque successoribus canonice promovendis in perpetuum.

Misericordiae mater et justitiae custos sedes Romana a Domino Jesu Christo, qui beatis apostolis Petro et Paulo ligandi atque solvendi potestatem concessit, observare justitiam et misericordiam impendere [Col. 0526B] didicit. Sequentes igitur constitutionis paginam praedecessoris nostri PP. Gregorii VII, de terminis Oscen. episcopatus et Jaccen. quos ipse jure antiquitatis summae et precibus gloriosi regis Ranimiri filio ejus et nostro charissimo Garsiae episcopo Oscen. et Jaccen. in parte orientali concessit; sicut Cinca Fluvius a Pirannis montibus descendens, per montana et plana discurrit, usque ad vallem Lupariam, infra quos terminos etiam ecclesias de Belsa, et de Gestan, et de Alquezar, et de Barbastro eidem antecessori tuo, o Petre, episcopo Oscen. privilegii assertione confirmavit: et nos quoque pari spiritu eosdem terminos cum praedictis ecclesiis et terminis earum, et canonicis tuis praesenti auctoritate corroboramus, et omnes alias Ecclesias, [Col. 0526C] quae hac in die sunt inter duo flumina Alcanatre videlicet, et Cinca, vel in posterum Deo miserante in praescripto termino aedificabuntur: ut scilicet deinceps querela, quam archidiaconi tui Luppo Fortunionis et Luppo Eneconis fecerunt nobis pro ecclesiis, quas de sedis tuae parochia condignis postulationibus Sanctii Regis, quia terram cum gladio acquisierat, capellae suae Montis-Aragonis concesseramus, in posterum omnino sopiretur: et Ecclesiae tuae pro eo quod praedecessor tuus Garsias episcopus contra censuram privilegii Romani, de Ecclesia jam praenominata, videlicet de Alquezar, per violentiam fuerat expulsus, per nostram manum illas ecclesias cum suis pertinentiis libere, et sine inquietatione quorumlibet posterorum in pace bona [Col. 0526D] postmodum obtineat. In parte etiam septentrionali eodem tenore, quo per ejusdem regis Ranimiri similiter instantiam, cum supra positis assignatis terminis videlicet, et usque ad locum qui vulgo dicitur Planamayor inclusa tota terra Pintana, et valle Orsella, cum ecclesiis suppositorum castellorum de Us scilicet, et de Sos, et de Lusia, et de Bel, et de Aguero, et de Moriello: et nos . . . . . eosdem Oscen. et Jaccen. Ecclesiae in perpetuum concedimus, dignum judicantes ut tam ista quam alia omnia quae praefatus rex die qua canonica in Jacca fuit constituta episcopo et canonicis in praesentia novem pontificum, ad ordinis sustentationem libere donavit, scilicet Liertiae villam, et Sesave, et locum [Col. 0527A] qui dicitur septem fontes, cum omnibus eorum pertinentiis, cultis et incultis et cum decimis omnium redituum regalium, et eorum qui quibuscunque ex causis regibus unquam persolventur in Jacca, et circumquaque per totam Aragoniam, illibata deinceps servitio canonicorum per infinita saecula habeantur. Si qua sane in posterum ecclesiastica, saecularisve persona, hujus nostrae assertionis tenorem sciens, contra eum temere venire tentaverit, secundo tertiove commonitus, si non congrue satisfecerit, potestatis honorisque sui dignitate careat . . . Divino judicio de perpetrata iniquitate cognoscat, et a sacratissimo corpore ac sanguine Domini nostri Jesu Christi aliena fiat. Cunctis autem praefixa Ecclesiae Oscen. et Jaccen. jura servantibus sit pax [Col. 0527B] Domini nostri Jesu Christi, et vita aeterna.



CCLXVI. Urbanus Petronium, episcopum Legionensem, ex matre non legitima editum, ab hujus peccati vinculo absolvit. (Intra an. 1088-1099.)
[GRATIAN., Decret. I, dist. 56, c. 14.]

Quia simpliciter ad sedem apostolicam veniens humiliter peccatum confessus es quod pontificii tui videbatur officium impedire, videlicet, quod ex matre non legitima procreatus sis, quam vivente propria uxore pater tuus cognovisse dignoscitur; ÷ Nos, apostolicae mansuetudinis gratia admonente, a caeteris quae sacerdotium impediunt criminibus tam tui professione quam fratrum testimonio, qui tecum [Col. 0527C] sunt, immunem te agnoscentes et vitam tuam religiosam audientes, ab hujus te peccati vinculo absolutum in suscepto sacerdotali officio confirmamus.



CCLXVII. Urbanus II papa committit Mathildi comitissae restitutionem ecclesiae Sancti-Floriani, faciendam ab episcopo Mantuano ad favorem monasterii Sancti Benedicti de Padolyrone. (Intra annum 1088-1099.)
[MARGARINI, Bullar. Casin., II, 118.]

URBANUS episcopus, servus servorum Dei, inclytae MATHILDI, unicae beati Petri filiae, salutem et apostolicam benedictionem.

Conquestus est filius noster coenobii Sancti Benedicti abbas super quadam ecclesia Sancti Floriani a [Col. 0527D] beatae memoriae patre tuo B. in praedio ejusdem monasterii fundata, et a religione tua jam dicto coenobio postea reddita. Quam cum monasterium illud quiete tenuisset et a capellanis suis eam regi, utpote quod suum erat, sine molestia et alicujus controversia administrari fecisset facta commutatione inter Mantuanum episcopum, et monasterium, de monasteriis episcopatus, et de ecclesiis abbatiae, sicut bene novit prudentia tua, cumque postea id destructum fuisset, utrisque partibus, quod proprium erat, recipientibus, hanc solam ecclesiam, de qua fit querimonia, episcopus sibi retinuit, eamque monasterio reddere noluit. Quando etiam monasterium illud Ecclesiae Sancti Petri, cui, licet indigni, praesidemus, concessione tua traditum est; abbatis capellanus [Col. 0528A] populum illius terrae regebat, baptisma celebrabat, et quidquid ad animarum curam pertinet, permissione Mantuanorum episcoporum ibi regebat. Volumus itaque et praecipimus ut monasterium nostrum, quod suum erat, quodque jure tenebat, ex integro recipiat; nullamque bonorum suorum diminutionem ullomodo de his quae tenebat patiatur. Oportet igitur ut in praesentia Regiensis episcopi, et aliorum prudentium virorum, Mantuanum episcopum conveniens eique praecipias ut ea quae monasterii fuerunt sibi restituat et alia in pace ipsum possidere permittat.



CCLXVIII. Urbani II epistola ad clerum populumque Salernitanum.---Pro immunitate ecclesiastica. (Intra an. 1088-1099.)
[MANSI, Concil. X, 660.]
[Col. 0528B]

URBANUS episcopus, servus servorum Dei, dilectis filiis clero et populo Salernitano salutem et apostolicam benedictionem.

Lanzonem presbyterum, qui ecclesiam Sanctae Mariae per manum laicam invasit, expulso eo qui legitime possidebat, noveritis sententia nostra officio et beneficio interdictum. Omnes praeterea qui ecclesias vel ecclesiastica beneficia aut capellanias sine episcopi sui consensu per manum laicam obtinuerint, donec satisfaciant suo episcopo, secundum sanctorum canonum constituta, ab officio et beneficio interdicimus.



CCLXIX. Urbani II epistola ad Godinum, antistitem Uritanum.---Mandat ut sedem episcopalem, in urbem Uriam quondam translatam, Brundisio urbi reddat. (Intra an. 1088-1099.)
[UGHELLI, Italia sacra, IX, 30.]
[Col. 0528C]

URBANUS II episcopus, servus servorum Dei, dilecto in Christo fratri GODINO, Oritano antistiti, salutem et apostolicam benedictionem.

Quia nobis virorum veracium assertione, qui rem diligenter investigarunt, compertum est cathedram tuam, quae nunc apud Oritanum municipium habetur, apud Brundusii civitatem antiquitus exstitisse, postea civitate desolata in Oritanum municipium esse translatam, nunc, miserante Domino, Brundusii est civitas restituta, volumus et praesentis paginae [Col. 0528D] auctoritate sancimus ut eadem episcopalis cathedra Brundusium referatur, eo tenore ut Goffridus egregius comes noster in Christo filius pollicitus est, etc.



CCLXX. Urbani epistola ad Vitalem presbyterum [Brixiensem].---In dignitate servanda Simoniacis misericordia potest impendi, si eos vita commendat. (Intra an. 1088-1099.)
[GRATIAN. Decret., C. I, qu. 5, c. 2.]

Eos qui ecclesiam emerunt, si persona talis fuerit quam vita commendet, videlicet ut in canoniis, vel monasteriis regulariter vivat, in sui honoris officio, misericorditer condescendendo, ministrare [Col. 0529A] concedimus, absque tamen sanctorum canonum praejudicio.



CCLXXI. Ad eumdem.---Filii, vel filiae ante vel post compaternitatem geniti legitime conjungi possunt. (Intra an. 1088-1099.)
[GRATIAN. Decret., C. XXX, qu. 3, c. 4.]

Super quibus consulit nos tua dilectio, hoc videtur nobis ex sententia respondendum; ut et baptismus sit, si instante necessitate femina puerum in nomine Trinitatis baptizaverit, et quod spiritualium parentum filii, vel filiae, ante, vel post compaternitatem geniti possunt legitime conjungi, praeter illam personam per quam compatres sunt effecti.



CCLXXII. Ad eumdem.---Uxor simul cum viro filium alicujus in baptismate non suscipiat. (Intra an. 1088-1099.)
[GRATIAN. Decret., C. XXX, qu. 4, c. 6.]
[Col. 0529B]

Quod autem uxor cum marito in baptismate simul non debeat suscipere puerum, nulla auctoritate reperitur prohibitum. Sed ut puritas spiritualis paternitatis ab omni labe et infamia conservetur immunis, dignum esse decernimus ut utrique insimul ad hoc aspirare minime praesumant. Quia vero piaculare flagitium commisit, qui duabus commatribus velut duabus sororibus nupsit, magna juxta modum culpae poenitentia sibi debet injungi.



CCLXXIII. Ad Lucium, praepositum Sancti Juventii.---De valore baptismi aliorumque sacramentorum a criminosis sacerdotibus collatorum. (Intra an. 1088-1099.)
[MANSI, Concil. XX, 660.]
[Col. 0529C]

URBANUS episcopus, servus servorum Dei, dilecto filio LUCIO, praeposito ecclesiae Sancti Juventii apud Ticinum, salutem et apostolicam benedictionem.

Salvator praedixit in Evangelio circa finem saeculi pseudochristos et pseudoprophetas surgere, et multos seducere, et fideles suos in mundo multas habituros pressuras; sed tamen portas inferi adversus Ecclesiam non praevalituras. Proin quia, ut ait Apostolus (I Cor. XI), oportet haereses esse, ut qui probati sunt manifesti fiant, oportet nos cum propheta ex adverso ascendere, et murum opponere [Col. 0529D] pro domo Israel, et cum eodem apostolo per multas tribulationes intrare in regnum Dei, unde non sunt condignae passiones hujus temporis ad futuram gloriam quae revelabitur in nobis. Igitur quia innotuisti nobis quod tibi objicitur: Utrum vendere ecclesiasticam rem Simoniacum sit? hoc Simoniacum esse patenter colligitur ex hoc quod B. Petrus apostolus ait Simoni: Pecunia tua tecum sit in perditionem, quia existimasti donum Dei pecunia possideri (Act. VIII). Donum quippe Dei est Spiritus sanctus, et donum Dei est res ipsius ecclesiae oblata. Et si bene advertis, Simon Magus, qui ficte ad fidem accessit, non Spiritum sanctum propter [Col. 0530A] Spiritum sanctum, quo ipso indignus erat (quoniam ut scriptum est, Spiritus sanctus disciplinae effugiet fictum [Sap. I]), sed ideo, quantum in ipso erat, emere voluit, ut ex venditione signorum quae per eumdem fiebant multiplicatam pecuniam quam obtulerat lucraretur. Nec apostolus emptionem Spiritus sancti quam bene noverat fieri non posse, sed ambitionem talis quaestus, id est avaritiam, quod est idolorum servitus, in eodem Simone exhorruit, et maledictionis jaculo perculit.

Quisquis itaque res ecclesiasticas quae Dei dona sunt, quoniam a Deo fidelibus et a fidelibus Deo donantur, quaeque ab eodem gratis accipiuntur, et ideo gratis dari debent, propter sua lucra vendit vel emit, cum eodem Simone donum Dei pecunia [Col. 0530B] possideri existimat. Ideo qui easdem res non ad hoc ad quod institutae sunt, sed ad propria lucra, munere linguae, vel indebiti obsequii, vel pecunia largitur vel adipiscitur, Simoniacus est, cum principalis intentio Simonis fuerit sola pecuniae avaritia, id est idololatria, ut ait apostolus Paulus. Alioquin cur synodus Chalcedonensis sexcentorum triginta episcoporum procuratorem vel defensorem Ecclesiae, vel quemquam regulae subjectum, adeo per pecuniam ordinari prohibet, ut interventores quoque tanti sceleris anathematizet, nisi quod eosdem Simoniacos judicet? Quod si praefati milites Ecclesiae ob hujus scelus taliter percelluntur, nemo sapiens negabit non militantes Ecclesiae multo damnabilius hanc ob causam, id est venditionis vel emptionis, [Col. 0530C] debere percelli.

Sed et beatus praedecessor noster Paschalis [(51) 1Kb] de consecratione, et de rebus quae proveniunt ex consecratione, affirmat quod quisquis alterum eorum vendit, sine quo alterum habere non potest, neutrum non venditum derelinquit. Ac per hoc eum qui rem Ecclesiae vendit vel emit Simoniacum intelligit; in nomine vero procuratoris intelligit praefata synodus quemlibet ecclesiasticarum rerum administratorem, ut ver. gr. praepositum, oeconomum, vicedominum: defensoris nomine advocatum sive castaldum, et judicem: in subjecto regulae archipresbyterum, archidiaconum, canonicum, monachum, vel quemlibet ecclesiastico mancipatum officio. Quod vero Spiritum sanctum, quantum in se est, vendat [Col. 0530D] vel emat qui praeposituram vel hujusmodi vendit vel emit, audi Augustinum super Joannem: »O quot proposita fecerunt! Alterum propositum habet Carthagine Primianus, alterum habet Maximianus, alterum habet in Mauritania Rogatus, alterum habent in Numidia illi et illi quos jam nec nominare sufficimus. Circumit ergo aliquis emere columbam? unusquisque propositum suum laudat quod vendit,« etc.

Ecce venerabilis Augustinus de praepositurae distractione agens, in nomine columbae sancti Spiritus venditionem vel emptionem accipit, sicut et omnes hujus evangelici capituli tractatores. Pensandum [Col. 0531A] vero est qua poena multentur qui jam Deo et Ecclesiae suae oblata vendunt vel emunt, si cum flagellis a Dei templo ejecti sunt, qui quae Deo erant offerenda vendebant vel emebant. Si de offerendorum venditoribus vel emptoribus dictum est: Vos fecistis domum Patris mei domum negotiationis, et speluncam latronum (Joan. II, 16; Marc. XI, 17), quid dicetur jam de Ecclesiae oblatorum venditoribus vel emptoribus? Et ne quis insanus objiciat merito hos Dominum tam acerbe vindicasse, quia tunc illa in Dei templo, ecclesiasticae vero res modo extra templum distrahantur, attendat super his Augustini non determinantem locum venditionis vel emptionis propositorum, sed tantum indefinite dicentem: »Circumit aliquis emere columbam?« unusquisque propositum suum [Col. 0531B] laudat quod vendit, non adjiciens, in templo vel extra templum. Haec contra venditores vel emptores sacrarum rerum.

Ad hoc vero quod in epistola tua sequitur, id est: Utrum obedire tentantibus ad mortem nefas sit? et circa finem ejusdem epistolae hoc idem iterum inculcatur, illud beati Petri respondemus: Obedire Deo oportet magis quam hominibus (Act. V). In quo exemplo notandum est hominibus interdum obediri debere, sed magis Deo; hominibus quidem in his quae contra fidem et religionem non sunt, quoniam cives Jerusalem legimus Babylonis civibus militasse, ut sanctum Joseph et socios Danielis; quorum primus stuprum dominae, sequentes vero idololatriam perhorrentes, rem publicam et alienigenarum principum [Col. 0531C] strenue gubernaverunt. Et in Evangelio habes (Matth. V), cum eo qui te angariaverit uno milliario, alia duo ambulare debere, et reddere quae sunt Caesaris Caesari, et quae sunt Dei Deo. Item Hieronymus super epistola ad Philippenses: »Si dominus ea jubet quae non sunt adversa Scripturis sanctis, subjiciatur domino servus; si vero contraria praecipit, magis obediat spiritus quam corporis domino,« et infra: »Si bonum est quod praecipit imperator, jubentis exsequere voluntatem; si malum, respondere: Obedire oportet Deo magis quam hominibus (Act. V).«

Ad hoc vero quod subjungitur in eadem epistola, id est: Utrum sit utendum ordinationibus et reliquis sacramentis, a criminosis exhibitis, ut ab [Col. 0531D] adulteris, vel sanctimonialium violatoribus, vel hujusmodi? ad hoc, inquam, ita respondemus: Si schismate vel haeresi ab Ecclesia non separantur, eorumdem ordinationes, et reliqua sacramenta sancta et veneranda non negamus, sequentes beatum Augustinum, qui super Joannem de hujusmodi tam copiose quam veraciter disseruit. Ait enim: »Baptizet servus bonus, sive servus malus, non sciat se ille qui baptizatur baptizari ab eo qui non sibi renuit baptizandi potestatem;« et paulo post: »Non horreat columba ministerium malorum, respiciat Domini potestatem. Si fuerit superbus minister, [Col. 0532A] cum zabulo computatur, sed per illum Christi sacramentum non contaminatur. Quod per illum fluit, purum est, quod per illum transit, liquidum est.« Item: »Spiritualis vero virtus sacramenti ita est ut lux, quae et ab illuminandis pura excipitur, et, si per immunda transeat, non inquinatur. Quos baptizat ebriosus, quos baptizat homicida, quos baptizat adulter, Christus baptizat.« Et caetera hujusmodi. Attamen decessores nostri Nicolaus et Gregorius a missis sacerdotum, quos tales revera esse constiterit, fideles abstinere decreverunt, ut et peccandi licentiam caeteris auferrent, et hujusmodi ad dignae poenitentiae lamenta revocarent. Scripsit hoc praedecessor noster Gregorius Rodulpho et Bertholdo ducibus inter caetera (GREGORIUS [Col. 0532B] VII, lib. II, epist. 45): »Officium Simoniacorum, et in fornicatione jacentium scientes nullo modo recipiatis, et quantum potestis, tales sanctis deservire mysteriis vi, si oportuerit, prohibeatis,« etc.

Porro ad haec quae tibi syllogistice in eadem epistola objiciuntur, id est, si corpus et sanguis Christi non sunt, et alia quae praediximus, proprias non habent virtutis dignitates, quid agentibus obsunt; quod si habent, cur spernuntur, sicubi ab indigno praesumuntur? Ad haec, inquam, ita respondemus: Proprias quidem habent virtutis dignitates, ut praefatus Augustinus ait super Joannem contra Donatistas, sed agentibus vel suscipientibus eadem sacramenta contra praefatorum pontificum instituta, [Col. 0532C] [(52) 1Kb] nisi forte sola morte interveniente, utpote ne sine baptismate vel communione quilibet humanis rebus excedat: eis, inquam, in tantum obsunt, ut veri idololatrae sint, cum talibus et ordinationum et sacramentorum confectio, et aliter quam praemissum est scienter susceptio, vehementer a sanctis canonibus prohibeatur. Ait namque Samuel propheta: Quoniam peccatum hariolandi est repugnare, et quasi scelus idololatriae noli acquiescere (I Reg. XV). Haec de malis catholicis qui intra Ecclesiam sunt. Caeterum schismaticorum et haereticorum sacramenta, quoniam extra Ecclesiam sunt juxta sanctorum Patrum traditiones, scilicet Pelagii, Gregorii, Cypriani, Augustini, Hieronymi, formam quidem sacramentorum, non autem virtutis effectum habere [Col. 0532D] profitemur, nisi cum ipsi, vel eorum sacramentis initiati, per manus impositionem ad catholicam redierint unitatem.

Sciendum vero est quod canones apostolorum, quorum auctoritate Orientalis et ex parte Romana unitur Ecclesia, et insignis martyr Cyprianus, et octoginta episcopi cum eodem baptismum haereticorum lavacrum diaboli appellant. Stephanus vero et Cornelius martyres et pontifices Romani, et venerabilis Augustinus in libro De baptismate eumdem Cyprianum, et praefatos episcopos hanc ob causam vehementer redarguunt, affirmantes baptismum [Col. 0533A] sive ab haeretico sive schismatico ecclesiastico more celebratum ratum esse; et merito, quia alia in baptismo, et alia in reliquis sacramentis consideratio est: quippe cum et ordine prior et necessarior sit; subito enim morituro prius baptismate, quam Dominici corporis communione vel aliis sacramentis consulitur. Et dum forte catholicus non invenitur, satius est ab haeretico baptismi sacramentum sumere quam in aeternum perire. Et hanc sententiam praescriptorum pontificum Cornelii, Stephani, et Augustini, secuti sunt Innocentius, Siricius, Leo, Anastasius et magnus Gregorius, et omnis Ecclesia catholica. Et quoniam epistolaris brevitas propositis tibi quaestionibus fortasse non sufficit, eorumdem temeritatem ad sedem apostolicam [Col. 0533B] instruendam mitte, aut, juxta Apostolum, veluti sanae doctrinae adversarium post secundam et tertiam correptionem devita (Tit. III). Tu vero esto fidelis usque ad mortem, ut percipias coronam vitae.

Data Romae.



CCLXXIV. Urbanus ecclesiae S. Trinitatis, in loco qui Pons Guinizeli dicitur, privilegia instituit, ea lege ut clerici »Mediolanensis monetae nummos sex quatuor annis Lateranensi palatio persolvant.« (Intra an. 1088-1099.)
[MURATORI, Rer. Ital. Script., V, 479.]

URBANUS episcopus, servus servorum Dei, dilecto filio LIPRANDO, etc.

[Col. 0533C] Statuimus ecclesiam illam cum praediolo, in quo fundata est . . . vel per alios fideles illic Domino largiente collata fuerint, ab omni saeculari oppositione quietam perpetuo manere, et liberam. Clericis vero ibi victuris vivendi regulariter concedimus facultatem, eosque decernimus tam proprias ordinationes, quam altarium et ecclesiarum consecrationes, caeterorumque dona sacramentorum a Mediolanensi archiepiscopo suscipere, si quidem catholicus fuerit, et communionem ac gratiam apostolicae sedis habuerit, et si ea gratis et non pravitate indulserit, alias autem liberum eis arbitrium sit sacramenta eadem suscipere a quocunque voluerint catholico episcopo. Decernimus ergo ut neque Mediolanensi archiepiscopo, neque alicui viventium [Col. 0533D] liceat eamdem ecclesiam, et fratres qui illic Deo servierint, quolibet occasionis jugo deprimere, aut bona eorum distrahere et suis usibus applicare, vel temerariis vexationibus fatigare, sed omnia integre conserventur vobis, et successoribus vestris omnimodis profutura, salva ejusdem Mediolanensis archiepiscopi catholica reverentia. Ad indicium autem hujus perceptae libertatis a Romana Ecclesia Mediolanensis monetae nummos sex quatuor annis Lateranensi palatio persolveritis. Si qua igitur in crastinum ecclesiastica saecularisve persona, hujus decreti paginam sciens, contra eam temere venire tentaverit, potestatis honorisque dignitate careat, reamque se divino judicio existere de perpetrata [Col. 0534A] iniquitate cognoscat, atque a sacratissimo corpore et sanguine Christi Dei ac Domini Redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem loco justa servientibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen.



CCLXXV. Urbanus papa in epistola ad populum S. Vincentii Vulturnensis juxta Capuam. (Intra an. 1088-1099.)
[MANSI, Concil. XX, 714.)

Si adulteri vel alias criminosi haeresi vel schismate, id est praecisione vel depositione ab Ecclesia non [Col. 0534B] separantur, sacramenta eorum sancta non negamus, sic Augustinum sequentes; sed praedecessores nostri Gregorius et Nicolaus a missis talium abstinere praeceperunt, ut hoc terrore et peccandi licentiam caeteris auferrent, et ipsos rubore sui contemptus ad digna poenitentiae lamenta revocarent.

Et post modicum: Proprias habent criminosorum sacramenta virtutis dignitates, ut beatus Augustinus super Joannem contra Donatistas ait; sed agentibus et suscipientibus eadem sacramenta contra sanctorum pontificum instituta, nisi forte sola morte interveniente, utpote ne sine baptismate vel communione quilibet, humanis rebus excedat, eis inquam, in tantum obsunt, ut veri idololatrae sint, cum talibus et ordinationum, et sacramentorum confectio, [Col. 0534C] et aliter quam praemissum susceptio, vehementer a sacris ordinibus prohibeantur.

Item post pauca: Haec de malis catholicis qui intra Ecclesiam sunt. Caeterum schismaticorum et haereticorum sacramenta quoniam extra sunt, juxta sanctorum Patrum traditiones, Pelagii scilicet, Gregorii, Cypriani, Augustini, Hieronymi, formam quidem sacramentorum, non autem virtutis effectum habere profitemur, nisi cum ipsi vel eorum sacramentis initiati per manus impositionem ad catholicam veritatem redierint.



CCLXXVI. Urbanus II permittit ut Jordani principis filia, infantula Rainaldo, Rodeli filio, invitis matre et parentela, desponsata, alii viro nuptum detur. (Intra an. 1088-1099.)
[GRATIAN. Decret., C. XXXI, qu. 5, c. 1.]
[Col. 0534D]

Si verum esse constiterit, quod nobis legati Jordanis principis retulerunt, scilicet, quod ipse coactus et dolens filiam suam infantulam nolentem, flentem, et pro viribus renitentem, non assentientibus, sed valde dolentibus matre et parentela, Raynaldo, Rodeli filio, desponsaverit; quoniam canonum et legum auctoritas talia sponsalia (ut infra ostenditur) non approbat, ne ignorantibus leges et canones, nimis durum, quod dicimus, videatur, ita sententiam temperamus, ut si princeps cum filiae, matris, et parentelae assensu, id quod coeptum est, perficere voluerit, concedamus. Sin autem [Col. 0535A] legatus noster utrasque partes audiat; et si nihil fuerit ex parte supradicti Raynaldi amplius, quod impediat, ab ipso Jordane sacramentum, quod ita constent haec, ut dicta sunt, accipiat; et nos canonum ac legum scita sequentes, deinceps non prohibemus, quin alii viro si voluerit, praedicta filia ejus nubat, tantum in Domino.



CCLXXVII. Aliud Urbani II decretum. (Intra an. 1088-1099.)
[GRATIAN. Decretum, C. XIX, qu. 2, c. 3.]

Nullus episcopus clericos suos, nisi forte, quibus ecclesiasticarum rerum dispensatio commissa fuerit, sibi jurare compellat.



CCLXXVIII. Aliud Urbani II decretum (Intra an. 1088-1099.)
[MANSI, Concil. XX, 714.]
[Col. 0535B]

Urbanus papa secundus, Duae, inquit, leges sunt, una publica, altera privata; publica lex est quae a sanctis Patribus scripta est firmata, ut est lex canonum, quae quidem propter transgressores est tradita; verbi gratia, decretum est in canonibus clericum non debere de suo episcopatu ad alium transire, nisi commendatitiis litteris episcopi sui, quod propter criminosos sic statutum est, nec videlicet infames ab aliquo episcopo suscipiantur personae. Solebant enim officia sua cum non poterant in suo, in episcopatu altero celebrare, quod jure praeceptis, et scriptis detestatum est. Lex vero privata, quod instinctum [Col. 0535C] est sancti Spiritus, in corde scribitur, sicut de quibusdam dicit Apostolus, qui habent legem Dei scriptam in cordibus suis, et sibi et ipsi sancti sunt lex. Si quis horum in Ecclesia sua sub episcopo suo proprium retinet, et saeculariter vivit, si afflante Spiritu sancto in aliquo monasterio se salvare voluerit, quia lege privata ducitur, nulla ratio exigit ut ad publica constringat [f., ut a publica constringatur]; dignior est enim privata lex quam publica. Spiritus quidem Dei lex est, et qui Spiritu Dei aguntur, lege Dei ducuntur. Et quis est qui possit Spiritu sancto digne resistere? Quisquis ergo hoc Spiritu ducitur, et episcopo suo contradicente, eat liber nostra auctoritate. Justo enim lex non est posita, [Col. 0535D] et ubi Spiritus Domini ibi libertas, et si Spiritu Dei ducimini, non estis sub lege.



CCLXXIX. Urbanus II canonicis regularibus quibusdam scribit de canonicorum disciplina restituenda. (Intra an. 1088-1099).
[MANSI, Concil. XX, 712].

Oportet nos, qui, licet indigni, Petri residemus in loco, prava corrigere, recta firmare, et in omni Ecclesia arbitrium judicis ejus judicium nostrum prodeat, oculi nostri videant aequitatem. Omnipotenti ergo Deo, cujus melior est misericordia super vitas, gratias agimus: quod vos estis qui sanctorum Patrum vitam probabilem renovatis et apostolica instituta disciplinae in primordiis Ecclesiae [Col. 0536A] sanctae exorta, sed crescente Ecclesia jam pene delecta instinctu sancti Spiritus suscitatis. Duae enim ab Ecclesiae sanctae primordiis vitae ejus filiis sunt institutae, una, qua infirmorum debilitas retinetur: altera, qua fortiorum virtus beata perficitur. Una remanens in Segor parvula, altera ad montis altiora conscendens. Una lacrymis et eleemosynis quotidiana peccata redimens; altera quotidiana instantia merita aeterna conquirens. Alteram tenentes inferiorem, terrenis bonis utuntur, alteram sequentes superiorem, bonam terram despiciunt ac relinquunt. Haec autem quae a terrenis divertitur, in duas pene unius ejusdemque propositi dividitur portiones, canonicorum scilicet et monachorum. Harum secunda per divinam misericordiam frequentata [Col. 0536B] satis jam saeculo universo elucet. Prima vero decalescente fervore fidelium jam pene omnino defluxit. Hanc martyr et pontifex Urbanus instituit. Hanc Augustinus suis regulis ordinavit. Hanc Gregorius Augustino Anglorum archiepiscopo instituendam praecepit. Itaque non minoris aestimandum est meriti, hanc vitam Ecclesiae primitivae aspirante ac prosequente Domini Spiritu suscitare, quam florentem monachorum religionem ejusdem Spiritus perseverantia custodire.



CCLXXX. Urbani epistola ad Bernardum Toletanum archiepiscopum.---Cum Ricardo Massiliensi episcopo sit adempta legatio, ipse invigilet omnibus: archiepiscopus Compostellanus vinculis solutus, suo restituatur officio. Moneat cui committendam legationem putet. (Intra an. 1096-1099.)
[MANSI, Concil. XX, 697.]
[Col. 0536C]

Semper te memorem esse oportet benedictionis et gratiae, excellentisque liberalitatis quam a sede apostolica accepisti; semper te quanti geras culmen officii, et rebus ostendere; rivum te a fonte Petri apostoli descendisse, et flammam quam ab ignis ejus camino susceptam foves, semper in altiora producere. Nunc praecipue fraternitatem tuam ampliorem principum Petri et Pauli disciplinam instruere, tuique officii oportet exhibere censuram; nunc praecipue, cum nullus in vestris partibus apostolicae sedis legatus existit. Ricardo enim legationem, [Col. 0536D] quam hactenus habuit, denegavimus, neque alii cuipiam vestrarum partium legationem injunximus. Te igitur, ut prudentem ac religiosum virum, hortamur et obsecramus in Domino ut quae dicta sunt studiose exerceas, bonos in melius acuas, pravos corrigas, et canonicam in omnibus disciplinam ad Romanae Ecclesiae gloriam tuique studii mercedem, ferventer et indesinenter observare procures. Adesto, invigila, insta cum fratribus nostris episcopis, regibus, principibus ac populo, quatenus aberrantes ad rectum propositum redeant, manentes in fidei veritate ad exitum usque viriliter perseverent. Id vero praecipue te laborare volumus et rogamus, ut Sancti Jacobi episcopus, emancipatus vinculis, suo restituatur officio. De quo quidquid, [Col. 0537A] auxiliante Domino, egeris, tuis nobis litteris indicabis. De caeteris, et quae in Hispaniarum regnis per nos disponenda provideris, et cui potissimum committenda sedis apostolicae legatio videatur, tuis nos nuntiis et apicibus informabis. Labores autem quos in membris suis apostolorum principes quotidie patiuntur, nolito ullo modo oblivisci; sed os semper in corde bajulans, et fidelibus omnibus commendans, solatiorum vestrorum ope lenire festina.



CCLXXXI. Urbani II papae epistola ad Galonem, S. Quintini Bellovacensis praepositum.---Confirmat donationem terrae de Alnella factam a Guillelmo Parisiensi episcopo. (Intra an. 1096-1099.)
[Dom BOUQUET, Recueil, XIV, 734.]
[Col. 0537B]

URBANUS episcopus, servus servorum Dei, dilecto filio GALONI [(53) 1Kb] , praeposito ecclesiae S. Quintini, quae Belvaci sita est, salutem et apostolicam benedictionem.

Et commissi officii nos compellit auctoritas, et specialis charitas exhortatur, ut quae recte statuta sunt confirmare, et eis quae sub tutela nostrae sedis sita sunt, propensiorem debeamus protectionem impendere. Idcirco donationem terrae quae dicitur Alnella, a Parisiensi episcopo Guillelmo [(54) 1Kb] vestrae ecclesiae factam, praesentium litterarum assertione firmamus: quam videlicet terram praedictus episcopus a canonicis S. Germani Antissiodorensis acceperat, data nimirum in commutationem praebenda [Col. 0537C] quadam Parisiensis Ecclesiae, praesentibus et subscribentibus fratribus utriusque capituli. Nulli deinceps commutationem hanc violare liceat, nisi forte apostolicae nostrae sedis judicio retractetur.



CCLXXXII. Urbanus mittit »litteras in gratiam monachorum S. Andreae Viennensis quos et eorum bajulos in tantum vexaverat Guido, ejusdem urbis archiepiscopus, ut etiam ex his nonnullos in carcere retineret.« (Intra an. 1097-1099.)
[Vide RUINART in Vita Urbani II, p. 292.]




CCLXXXIII. Urbanus Ivoni Carnotensi et Ramnulfo Santonensi episcopis scribit »in gratiam monachorum Vindocinensium, quos ab omni episcoporum subjectione immunes esse declarat.« (Intra an. 1097-1099.)
[Vide apud RUINART ubi supra.]
[Col. 0537D]




CCLXXXIV. Monasterii Vindocinensis libertas confirmatur. (Intra an. 1097-1099.)
[Opp. Sirmundi, III, 468.]

URBANUS episcopus, servus servorum Dei, venerabili congregationi Vindocinensis monasterii, salutem et apostolicam benedictionem.

[Col. 0538A] Relatum nobis est quod Carnotensis episcopus a charissimo filio nostro Gaufredo, vestro abbate, in consecratione quam accepit, ab eo professionem extorserit. Quam quia contra Romanae Ecclesiae auctoritatem factam agnovimus, abbati quidem nos misericorditer hujusmodi noxam indulsisse noveritis. Professionem vero ipsam ita adnullamus, ut nullas penitus vires obstineat. Insuper etiam ne abbas monasterii vestri deinceps episcopo professionem faciat, et nostrae auctoritatis privilegio firmatum est, et praesentibus litteris prohibemus. Si quis autem in posterum contra haec venire tentaverit, a sanctae Ecclesiae liminibus arceatur, et maneat excommunicatus donec resipiscat et Romanae Ecclesiae satisfaciat.

[Col. 0538B] Datum Romae VIII Kal. Decemb.



CCLXXXV. Urbani epistola ad archiepiscopos et episcopos Franciae.---Philippum regem, qui dimissa uxore sese adulterae addixerat, gaudet ad cor rediisse. (Intra an. 1097-1099.)
[DACHERY, Spicil., t. III, p. 431.]

URBANUS episcopus, servus servorum Dei, charissimis in Christo fratribus MANASSE Remensi archiepiscopo, et caeteris per Franciam tam archiepiscopis quam episcopis, salutem et apostolicam benedictionem.

Charissimi filii nostri Philippi Francorum regis nuntius ad sedem apostolicam veniens, debitae humilitatis litteras ac devotionis attulit verba; atque [Col. 0538C] de illius mulieris culpa, pro qua venerabilis confrater noster Lugdunensis archiepiscopus interdictionis in ipsum sententiam protulerat, secundum fratrum nostrorum consilium satisfecit. Juravit enim quod idem rex mulierem illam postquam in manu nostra, imo per nos in beati Petri manu refutavit, nunquam eam carnaliter habuerit. Postea vero cum confratribus nostris consilium habentes, statuimus ut rex de episcopis et regni sui primatibus usque ad festivitatem Omnium Sanctorum aliquot ad nos dirigat, qui hoc ipsum quod nuntius ejus juravit, debeant affirmare. Ejusmodi igitur per legatum ipsius satisfactione accepta, eumdem filium nostrum regem ab interdictionis, quae pro hac causa in eum prolata fuerat, vinculo absolvimus, et utendi pro [Col. 0538D] more regni corona auctoritatem ei praebuimus.

Data Laterani VIII Idus Maii.



CCLXXXVI. Urbani epistola ad Hugonem, Cluniacensem abbatem.---Illi significat »in Romana nuper synodo« se decrevisse ut monasterium S. Germani Antissiodorense, ab abbate in concilio Nemausensi sibi »refutatum,« ei committeretur. (Intra an. 1097-1098.)
[BALUZ., Miscell. edit. Luc., II, 177.]

URBANUS episcopus, servus servorum Dei, venerabili [Col. 0539A] fratri HUGONI, Cluniacensi abbati, salutem et apostolicam benedictionem.

In Nemausensi concilio monasterii Sancti Germani, quod Altissiodori situm est, abbas eamdem abbatiam in manu nostra refutavit, et saepe ab eo rogati locum ipsum ei restituere noluimus. Filius praeterea noster Stephanus comes cum uxore sua nos deprecatus est ut idem monasterium tibi committeremus. Hoc ipsum in Romana nuper synodo coram ejusdem civitatis episcopo et praedicti loci fratribus a nobis statutum est. Fraternitati igitur tuae litteris praesentibus mandamus ut praefatam abbatiam in tua deinceps provisione perpetuo disponendam suscipias et monasticam ibi religionem secundum fratrum tuorum conversationem instituas, [Col. 0539B] ita tamen ut locus idem proprio abbate non careat.



CCLXXXVII. Bulla Urbani II qua Barbastrensis sedes constituitur. (Circa annum 1099.)
[FLOREZ, España Sagrada, t. XLVI, p. 245.]

URBANUS episcopus, servus servorum Dei, dilecto filio PONTIO, Barbastrensi episcopo.

Miserationibus Domini multiplices debemus gratiarum actiones quod nostris temporibus Ecclesia propagatur, Saracenorum dominatio diminuitur, antiquus episcopalium sedium honor, praestante Domino, restauratur. Inter quas Ilerde urbis parochia Petri Aragonum regis studio majori jam ex parte [Col. 0539C] Christianorum est reddita potestati, unde et nos ejusdem regis postulationibus annuentes, apud Barbastrum, quod praecipuum oppidum apud Ilerde adjacet, episcopalem sedem manere statuimus. Omnes etiam ejusdem Barbastrensis termini vel fines ad Ilerde dioecesim pertinentes qui in Christianorum reducti sunt vel fuerint potestate, tuae tuorumque successorum dispositioni episcopali jure subjacere praecipimus cum oppido Alquezar. Quod ut perpetuus (sic) firmum inviolatumque permaneat, omnipotentis Patris, Filii, et Spiritus sancti auctoritate firmamus.



CCLXXXVIII. Urbani epistola ad Ingelrannum Laudanensem episcopum.---Hortatur ut fratribus B. Remigii altare Corbiniacense restituat. (Anno 1099.)
[MANSI, Concil. XX, 678.]
[Col. 0539D]

URBANUS episcopus, servus servorum Dei, INGELRANNO, Laudunensi episcopo, salutem et apostolicam benedictionem.

Quanto familiarius ab Ecclesia Romana diligeris, tanto charius quos ipsa diligit favore debueras et amplecti. Idcirco ab infestatione fratrum Beati Remigii fraternitas tua cesset, et altare quod in villa quae Corbiniacus dicitur iidem fratres habuisse noscuntur, eis restituas. Etenim personas removimus, non tamen antiquae possessionis jus monasteriis abstulimus. In illa siquidem personarum mutatione [Col. 0540A] avaritiae renovatio, et ecclesiasticarum rerum distractio contingebat. Porro altaria quae per XI seu XXX annos monasteria possederunt, sicut in synodo constitutum est, immota eis permanere volumus.



CCLXXXIX. Urbanus II confirmat monasterium Blaubeurense in dioecesi Constantiensi, ac donationes omnes eidem ab Adelaide patruisque factas. (Anno 1099.)
[COCQUELINES, bullar. Rom. pont. Collect. II, 105.]

URBANUS episcopus, servus servorum Dei, dilecto AZELINO, monasterii Blaubeurensis abbati, ejusque successoribus regulariter substituendis in perpetuum.

Sicut irrationabilia poscentibus negari debet assensus, [Col. 0540B] sic justa petentium votis benigna debemus assensione concurrere. Ea propter charissimae filiae nostrae Adelaidis comitissae desiderio ac petitioni duximus annuendum. Haec nimirum ad limina sanctorum apostolorum veniens, et tuam, et viri, et et leviri sui devotionem strenue adimplere curavit: Burrhonensem namque ecclesiam, cui nunc auctore Deo tua fraternitas praesidet, soceri sui studio a fundamentis aedificatum, secundum ipsorum vota supra sacrosanctum B. Petri altare obtulit, et per manum nostram in proprium sedis apostolicae allodium delegavit: quam videlicet oblationem scriptorum nostrorum petiit auctoritate confirmari. Nos igitur praesentis decreti auctoritate sancimus ut tam praefatus locus quam universa quae ibidem supradictorum [Col. 0540C] comitum Henrici et Hugonis, seu praenominatae Adelaidis comitissae largitione collata sunt, vel in futurum ipsorum aut aliorum fidelium oblationibus conferentur; sub apostolicae sedis tutela integra semper et illibata permaneant, servorum Dei illic degentium usibus omnimodis profutura; salva Constantiensis episcopi canonica reverentia: ut tamen ex eodem loco unius bisantii census annuus Lateranensi palatio persolvatur.

Decernimus ergo ut nulli omnino hominum liceat idem coenobium temere perturbare, aut ejus possessiones auferre, minuere, vel piis de causis suis usibus applicare. Obeunte te nunc loci abbate, vel tuorum quolibet successorum, nullus ibi qualibet subreptione [Col. 0540D] vel violentia praeponatur, nisi quem fratres communi consensu, vel fratrum pars consilii sanioris, secundum Dei timorem et B. Benedicti regulam elegerint. Si quis igitur sacerdotum, clericorum, ducum, comitum et judicum, vel saecularium personarum, hanc nostrae constitutionis paginam agnoscens, contra eam venire tentaverit, secundo tertiove commonitus, si non satisfactione congrua emendaverit, potestatis honorisque dignitate careat, reumque se divini judicii existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, [Col. 0541A] quatenus et hic fructum bonae actionis percipiant et apud districtum judicem praemia aeternae pacis inveniant.

Datum Laterani per manum Joannis, sanctae Romanae Ecclesiae diaconi cardinalis, VIII Kal. Februarii, indict. septima, anno Dominicae Incarnationis 1099, pontificatus autem domni Urbani secundi papae undecimo anno.



CCXC. Urbani II papae bulla, qua monasterium S. Blasii in sedis apostolicae protectionem recipit. (Anno 1099.)
[D. GERBERT, Hist. Nigrae Silvae, III, 36.]

URBANUS episcopus, servus servorum Dei, venerabili filio HUTONI [(55) 1Kb] , abbati monasterii S. Blasii, [Col. 0541B] quod est situm in Nigra Silva, ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter crescat, et utilitas postulata vires indubitanter assumat. Quia igitur dilectio tua ad sedis apostolicae praesidium confugiens ejus tuitionem devotione debita requisivit, nos supplicationi tuae clementer annuimus, et monasterium cui Deo auctore praesides, cum omnibus ad eum pertinentibus sub tutela apostolicae sedis excipimus. Per praesentis igitur privilegii paginam apostolica auctoritate statuimus ut quaecunque hodie idem coenobium possidet, sive in futurum concessione pontificum, liberalitate principum vel oblatione fidelium juste et canonice poterit [Col. 0541C] adipisci, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel oblatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Consecrationes altarium sive basilicarum, ordinationes monachorum, chrisma, oleum sanctum, et caetera ad episcopale officium pertinentia, ab episcopo Constantiensi, in cujus dioecesi estis, accipietis, si tamen catholicus erit, et gratiam ac communionem apostolicae sedis habuerit, et ea gratis et sine pravitate impendere voluerit: alias liceat [Col. 0541D] vobis quem volueritis adire antistitem, et ab eo consecrationum sacramenta suscipere, vel ad sedem apostolicam recurrere, qui fultus auctoritate apostolica sine ambiguitate postulata concedat. Sane sepulturam ejusdem loci omnino liberam esse decernimus, ut eorum qui illic sepeliri deliberaverint devotioni et extremae voluntati, nisi forte excommunicati sint, nemo obsistat. Laicos sive clericos saeculares ad conversionem suscipere nullius episcopi vel praepositi contradictio vos inhibeat. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi [Col. 0542A] consensu, vel fratrum pars sanioris consilii secundum Dei timorem et B. Benedicti regulam elegerint. Si qua igitur ecclesiastica saecularisve persona hanc nostrae constitutionis paginam sciens, contra eam venire attentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

[Col. 0542B] Scriptum per manum Petri, notarii regionarii et scriniarii sacri palatii.

Datum Laterani per manum Joannis, sanctae Romanae Ecclesiae diaconi cardinalis, VII Kal. Aprilis, indictione VII, anno Dominicae incarnationis 1099, pontificatus autem domni Urbani II papae XII.



CCXCI. Bulla Urbani II pro monasterio Sancti Saturnini in pago Urgellensi. (Anno 1099.)
[MARCA, Marca Hispanica, p. 1208.]

URBANUS episcopus, servus servorum Dei, dilecto filio PETRO, abbati monasterii Sancti Saturnini, quod situm est prope amnem Valeriae in parochia Urgellensi, ejusque successoribus regulariter promovendis [Col. 0542C] in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Proinde nos postulationi tuae paternae benignitatis accommodantes assensum, beati Saturnini venerabile monasterium, cui auctore Deo praesides, sub apostolicae sedis tutela suscipimus, et in ea semper libertate manere decernimus quam egregiae memoriae Carolus imperator instituit, et Leo, venerabilis sanctae sedis apostolicae pontifex, privilegii sanctione firmavit, et provinciales episcopi scriptorum assertionibus consenserunt, ut videlicet sub jure semper et proprietate sedis apostolicae locus ipse servetur, nulla super eum laicalis persona [Col. 0542D] dominatum exerceat, sed placita omnia sive judicia et districtiones omnium eidem in monasterio pertinentium in abbatis potestate persistant, nec dioecesano episcopo liceat aliquam eidem monasterio excommunicationem inferre, nec molestiam irrogare, sed quaecunque in praesentiarum quiete in authentica possessione possidere cognoscitur, quaecunque in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant, ea praesertim quae venerabilis memoriae Erimbaldus Urgellensis et Arnulfus Ripacorcensis episcopus in dedicatione ejusdem [Col. 0543A] monasterii tradidisse et concessisse leguntur in ecclesiis, ecclesiarum decimis, primitiis et oblationibus sive coemeteriis per Urgellensem sive Ripacorcensem parochiam, per Cerdaniam, Bergitanum, sive Paliarum, ecclesiam quoque Sancti Petri de Villanita, apud quam statum disciplinae monasticae reformastis, cujus castello suo Carogio, et rocha quae dicitur Sancti Romani, et caeteris ad eam pertinentibus, vestro, sicut hodie est, monasterio in perpetuum subjectum esse concedimus. Ad haec adjicientes decernimus ut nulli omnino hominum liceat praenominatum Saturnini monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum [Col. 0543B] pro quorum sustentatione et gubernatione concessa sunt usibus omnimodis profutura. Obeunte nihilominus ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem frater communi consensu, vel fratrum pars consilii sanioris, secundum Dei timorem et beati Benedicti regulam elegerint. Ad indicium autem perceptae a Romana Ecclesia libertatis, quotannis unam argenti libram Lateranensi palatio persolvetis.

Si qua sane in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua [Col. 0543C] emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat, cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Petri, notarii regionarii et scriniarii sacri palatii.

Datum Romae in porticu Beati Petri per manum Joannis, sanctae Romanae Ecclesiae diaconi cardinalis XIII Kal. Maii, indict. VII, Incarnationis Dominicae [Col. 0543D] anno 1099, pontificatus autem domni Urbani II papae XII.



CCXCII. Urbani epistola ad Hugonem, archiepiscopum Lugdunensem.---Nuntiat tandem primatum ejus a Daimberto, archiepiscopo Senonensi, agnitum Romae esse. (Anno 1099.)
[MANSI, Concil. XX, 877.]

URBANUS episcopus, servus servorum Dei, venerabili fratri et coepiscopo HUGONI, Lugdunensi primati, salutem et apostolicam benedictionem.

Pro querela quam adversus Senonensem Ecclesiam et praedecessorum tuorum et tua hactenus fraternitas vehementer exercuit, quantis contentionibus, [Col. 0544A] quantis clamoribus, et nostro et antecessorum nostrorum tempore sedes apostolica interpellata sit, non est necessarium memorare: quoniam et antecessorum nostrorum scripta indicant, et conciliorum quae nos auctore Deo in Galliis celebravimus, communis memoria protestatur. Ea siquidem causa in plenario Arvernensi concilio tractata ac definita est. Et cum Richerius, Senonensis archiepiscopus, synodali definitioni minime acquievisset, in Turonensi pariter ac Nemausensi concilio per tuam est industriam repetita; et supradictus quidem Richerius pro sua pertinacia interdictus obiit, suffraganeis ejus tibi tanquam primati et synodali judicio obedientiam jam professis. Frater autem noster Daimbertus, qui eidem nunc Ecclesiae, disponente Domino, [Col. 0544B] praesidet, sicut tibi nostris significatum est litteris, sub eadem querela per ministerium meum gratiam consecrationis accepit. Nuper autem, cum ad apostolorum limina, tam pro ejusdem causae actione quam pro communi synodica vocatione, rediisset, praesentibus legatis tuis, Ismeone Diensi episcopo, Girino decano et item Girino capellano, sedis apostolicae cogente judicio, omni demum tergiversatione cassata, in manu nostra professus est se et Lugdunensis Ecclesiae super Senonensem primatum agnoscere, et de caetero tibi tuisque legitimis successoribus tanquam primatibus obedire. Similiter etiam pollicitus est statuto a nobis tempore, id est usque ad proximam beati Dionysii solemnitatem, se ad vos [Col. 0544C] venturum, et in conspectu Lugdunensis Ecclesiae idipsum ore proprio professurum, nisi canonicum impedimentum evenerit: quo transacto infra triginta dies idipsum implere curabit. Sic enim vicariis vestris, per eos tibi ac Lugdunensi Ecclesiae in manum assignavimus, praesentibus fratribus nostris, quorum infra scripta sunt nomina: Anselmo videlicet Cantuariensi, Leodegario Bituricensi, Amato Burdigalensi, archiepiscopis; Gualterio Albanensi, Odone Ostiensi, Guntardo Fundano, Leutaldo Silvanectensi, episcopis; Nunerio de titulo Sancti Clementis, Teuzone de titulo Sanctorum Joannis et Pauli, Joanne de titulo Sanctae Anastasiae, nostrae sedis apostolicae presbyteris cardinalibus; Petro Leonis, Joanne Frejapane, Romanis proceribus. Tua ergo fraternitas quid apostolicae sedi debeat [Col. 0544D] propensiori deinceps et amoris et obsequii exhibitione perpendat.

Datum Romae apud Beatum Petrum, per manum Joannis sanctae Romanae Ecclesiae diaconi cardinalis, indictione septima, VIII Kalendas Maii, anno Dominicae Incarnationis 1099, pontificatus domini Urbani papae XII.



CCXCIII. * Urbanus in monasterio Casalis S. Petri »eam semper disciplinae regularis institutionem conservari jubet, quam juxta Vallumbrosanorum fratrum consuetudinem Andreas, monasterii conditor, stabilierat.« (Anno 1099.)
[Vide MABILL. Annal. Bened., V, 406.]




CCXCIV. * Monasterii S. Crucis possessiones, rogante Amato, archiepiscopo Burdigalensi, confirmat. (Anno 1099.)
[Vide MABILL. ubi supra.]
[Col. 0545A]




CCXCV. Urbani epistola ad Hugonem archiepiscopum Lugdunensem.---De Roberto abbate Cisterciensi ex eremo revocando. (Anno 1099.)
[MANSI, Concil., XX, 666.]

URBANUS episcopus, servus servorum Dei, venerabili fratri et episcopo HUGONI, apostolicae sedis vicario, salutem et apostolicam benedictionem.

Molismensium fratrum magnum in consilio clamorem [Col. 0545B] accepimus, abbatis sui reditum vehementius postulantium. Dicebant enim religionem suo choro eversam, seque pro abbatis illius absentia odio apud principes et caeteros vicinos haberi. Coacti tandem a fratribus nostris, dilectioni tuae per praesentia scripta mandamus, significantes gratum nobis existere ut, si fieri posset, abbas ille ab eremo ad monasterium reducatur. Quod si implere nequiveris, curae tibi sit ut et qui eremum diligunt conquiescant, et qui in coenobio sunt regularibus disciplinis inserviant



CCXCVI. Urbani II epistola pro Joanne archidiacono Atrebatensi. (Anno 1099.)
[Dom BOUQUET, Recueil, t. XIV, p. 239.]
[Col. 0545C]

URBANUS episcopus, servus servorum Dei, dilecto filio suo JOANNI, Atrebatensi archidiacono, salutem et apostolicam benedictionem.

Quoniam relatum est in auribus nostris te communi voto religiosorum virorum, tam clerici quam populi, in Ecclesia Morinensi esse electum, plurimum congaudemus, auctoritate igitur apostolicae sedis electionem illam confirmamus et corroboramus, et ne aliqua occasione eam subterfugiat, eadem auctoritate omnino interdicimus . . . . .



CCXCVII. * Urbanus monasterii Psalmodiensis libertatem confirmat »ne ullam dominationem Massilienses ibi habeant.« (Anno 1099.)
[Vide relationem apud MABILLON et RUINART. Ouvrages posth., III, 395, et infra in append. ad epistolas Urbani.]
[Col. 0545D]




CCXCVIII. Urbani II papae epistola ad canonicos S. Andreae Burdegalensis.---Notum facit eorum controversiam cum clericis S. Severini ita definitam fuisse in concilio Romano, ut ecclesia S. Andreae proprium habeat caemeterium in perpetuum. (Anno 1099.)
[Dom BOUQUET, Recueil, XIV, 736.]

URBANUS episcopus, servus servorum Dei, dilectis filiis canonicis S. Andreae salutem et apostolicam benedictionem.

Notum sit, fratres charissimi, dilectioni vestrae, [Col. 0546A] quod altercationem quam clerici S. Severini vobiscum diu habuerunt de coemeterio matris vestrae ecclesiae a nobis per Dei gratiam consecratae, ad justum et legitimum perduximus finem. In concilio enim Romano, quod Dei voluntate ante corpus beatissimi Petri apostolorum principis solemniter celebravimus, rationibus vestris per Petrum decanum enarratis, et adversariorum vestrorum oppositionibus diligenter pertractatis, decrevit sancta Synodus matrem vestram, Burdegalensem scilicet Ecclesiam, filiam vero nostram unico privilegio amoris nobis semper adjunctam, suum, quod requirebat, debere in perpetuum habere coemeterium. Igitur communi decreto concilii, coemeterium, quod requirebatis ad sepulturam fidelium, ecclesiae statim vestrae [Col. 0546B] restituimus, et jure perpetuo auctoritate apostolica possidendum concessimus: subinde Petrum decanum vestrum in conspectu concilii manu nostra investivimus. Neque ergo persona contra hanc concilii definitionem et nostram concessionem aliquando venire praesumat, auctoritate Dei omnipotentis, et beatorum apostolorum Petri et Pauli atque Andreae, et nostra, modis omnibus interdicimus.

Datum Romae apud S. Petrum, V Nonas Maii, indict. VII, Incarnationis Dominicae anno 1099, pontificatus autem domni Urbani II papae XII.



CCXCIX. Epistola Urbani II papae ad Petrum praepositum et canonicos ecclesiae Ruthenensis. (Anno 1099.)
[BALUZ., Miscell. III, 91.]
[Col. 0546C]

URBANUS episcopus, servus servorum Dei, PETRO praeposito et ejus fratribus in ecclesia Ruthenensi canonicam vitam professis, eorumque successoribus in eadem religione permansuris in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur vos, o filii charissimi, per divinam gratiam aspirati, mores vestros sub regularis vitae disciplina coercere et communiter secundum sanctorum Patrum institutionem omnipotenti Domino deservire proposuistis, nos votis vestris paterno congratulamur affectu. Unde etiam petitioni [Col. 0546D] vestrae benignitate debita impertimur assensum. Vitae namque canonicae ordinem, quem professi estis, praesentis privilegii auctoritate firmamus; et ne cui post professionem exhibitam proprium quid habere, neve sine praepositi vel congregationis licentia de claustro discedere liceat, interdicimus. Quod si discesserit, et commonitus redire contempserit, tibi tuisque successoribus facultas sit ejusmodi ubilibet a suis officiis interdicere; interdictum vero nullus episcoporum abbatumve suscipiat, quandiu scilicet illic canonici ordinis tenor Domino praestante viguerit. Vobis itaque vestrisque successoribus in eadem religione permansuris ea omnia perpetuo possidenda sancimus quae in praesentiarum pro communis victus sustentatione possidere videmini, [Col. 0547A] ecclesiam videlicet Sancti Salvatoris de Veirieiras, et ecclesiam Sancti Petri de Colnac, et ecclesiam Sancti Geraldi de Salas, universas praeterea paratas sive symbolas, quas synodos vocant, tam ecclesiarum jam dictarum quam ex caeteris ecclesiis quas Ruthenensis Ecclesiae antistites, Petrus quondam Berengarii, Poncius Stephani, Raymundus Frotardi, et Ademarus, qui inpraesentiarum eidem Ruthenensi Ecclesiae praesidet, vobis in sumptus vestium concesserunt. Praeposituram quoque dignariam Ruthenensis parochiae, archidiaconiam, oblationes quoque vestrae matricis Ecclesiae, quas dono praefati Ademari confratris nostri et coepiscopis possidetis, vestrae communitatis usibus confirmamus, et quodcunque deinceps vos aut successores vestri concessione [Col. 0547B] pontificum aut liberalitate principum vel oblatione fidelium juste atque canonice poteritis adipisci. Ut autem omnipotenti Deo quietius deservire et canonici ordinis disciplinam districtius observare possitis, coemeterium vobis apud matrem ecclesiam, ubi communiter vivitis, juxta praefati fratris nostri Ademari vestri episcopi petitionem habere concedimus, in quo fratrum vestrorum sive parochianorum, quibus viventibus mysteria divina ministratis, deficientium corpora tumulentur. Si qua sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere [Col. 0547C] de perpetrata iniquitate cognoscat, et a sacratissimo corpore et sanguine Dei et Domini redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi; quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manum Petri, notarii regionarii sacri palatii.

Datum Romae apud Sanctum Petrum per manum Joannis, sanctae Romanae Ecclesiae diaconi cardinalis II, Idus Maii, indictione VII, Incarnationis Dominicae anno 1099, pontificatus autem Domini Urbani papae secundi duodecimo.



CCC. Urbani epistola ad Alfanum, Salernitanum archiepiscopum. (Anno 1099.)
[UGHELLI, Italia sacra, VIII, 393.]
[Col. 0547D]

URBANUS episcopus, servus servorum Dei, ALFANO, [Col. 0548A] S. Salernitanae Ecclesiae archiepiscopo, suisque successoribus.

Quia monasterio S. Trinitatis, quod in vestra parochia situm est, precibus P. abbatis ejusdem monast. pro charitate fratrum in eo religiose viventium libertatem concessimus, et illud sub tuitione et subjectione solius S. R. E. recepimus, et ipsi abbati suisque successoribus concessimus, ut abbatis benedictionem a Romana tantum Ecclesia reciperent, et ecclesiarum, et altarium, et clericorum consecrationes a Salernitano archiepiscopo acciperent, si catholicus esset, et nostram, successorumque nostrorum gratiam haberet, alioquin praefato abbati suisque successoribus liceret a quocunque vellent episcopo praedicta recipere. Modo vestrae Ecclesiae [Col. 0548B] privilegia videntes, quae prius ignorabamus, in veritate comperimus quod antecessores nostri Ecclesiae vestrae concesserint omnes ecclesias, et omnia monasteria, tam constructa quam construenda, sive infra civitatem, sive extra, ut eidem subjectae Ecclesiae vestrae, et integrum jus in ipsis, et in clericis earum haberet, sicut canones SS. Patrum praecipiunt. Advertimus tandem nobis persuasum fuisse contra canones sanctorum Patrum, et contra auctoritatem antecessorum nostrorum de omnibus suprascriptis quae praefato abbati suisque successoribus concesseramus. Ideoque suprascripta omnia per subreptionem nobis suggesta advertimus, et advertentes irrita . . . deinceps fore decernimus, et Ecclesiae vestrae [Col. 0548C] ac vobis vestrisque successoribus de praedicto monasterio, et de aliis monasteriis, et de omnibus ecclesiis, vel clericis eorum secundum canones sanctorum Patrum, et secundum privilegia antecessorum nostrorum vestrae Ecclesiae facta canonicum jus reddimus in integrum. Praeterea si praedictum monasterium vel alia monasteria aliquas ecclesias habuerunt in parochia vestra ante decreta venerabilis mem. Gregorii VII papae, antecessoris nostri, illas habeant. Quod si praedictum monasterium et reliqua monasteria aliquas ecclesias post decreta praefati papae in vestra parochia sive vestra concessione, vel praedecessorum et successorum vestrorum quomodolibet acquisierunt, vel acquisierint, Ecclesiae vestrae illas reddimus et stabilimus. Tantum si [Col. 0548D] praedicto monasterio, aut reliquis monasteriis quamlibet injustitiam aliquis fecerit, et praeterea ad auxilium Romanae Ecclesiae confugerint, a tuitione nostra, et successorum nostrorum. illa non repellimus.

Datum Romae anno Dominicae Incarnationis 1098, mens. Maii, ind. VII.





DUBIA.
[Col. 0549]


CCCI. Bulla Urbani II papae qua beatissimi legislatoris et monachorum patriarchae Benedicti corpus Casini quiescere, ex ejusdem S. Patris revelatione, et signo restitutae salutis, declarat. (Intra an. 1088-1099.)
[MARGARINI, Bullar. Casin., I, 12.]
[Col. 0549A]

URBANUS episcopus, servus servorum Dei, omnibus Ecclesiae catholicae filiis Redemptoris nostri sanguine pretioso redemptis, salutem et apostolicam benedictionem.

Scriptum est, sine poenitentia sunt dona et vocatio Dei. Illud vero donum quod omnipotens Deus beatissimo Patri nostro Benedicto, et per eum suo Casinensi concessit coenobio, nulla potest ratione convelli, [Col. 0549B] nulla violentia permutari, quin ipse omnium monachorum Pater, et ejus jam dictum Casinense monasterium, caput omnium monasteriorum perpetuo habeatur; et merito: nam ex eodem loco de Benedicti pectore monastici ordinis veneranda religio, quasi de paradisi fonte manavit; quem etiam idem venerabilis Pater virtutibus et sua corporali requie memorabilem toto orbi effecit. Cujus dum sacratissima limina, more praedecessorum nostrorum, ipso die vigiliarum ejusdem Patris visitassemus, consuetudinario lateris dolore attacti devenimus; cumque jam salutis spes funditus nobis adimi videretur, ac de corporali ejusdem Patris Benedicti in eodem loco praesentia, in nostro animo dubietas versaretur, nocte qua ejusdem Patris agebatur solemnitas, [Col. 0549C] idem sanctissimus Benedictus nostrae exiguitati visibiliter apparens dixit: »Cur de nostra corporali praesentia dubitas?« Quem dum quis esset interrogassemus, sanctus Domini respondit: »Ego sum frater Benedictus, hujus Casinensis coenobii custos et habitator in sempiternum? Quia autem tu me hic dubitasti quiescere, id ne amplius dubites, meumque hic quiescere corpusculum credas, hoc tibi signum erit. Cum primum ad nocturnale officium pulsatum fuerit, ulterius dolore isto non laborabis;« et his dictis disparuit. Adveniente autem hora (juxta quod sanctus Domini dixerat) sanitati pristinae redditi, cum episcopis et cardinalibus, Deo et sanctissimo confessori Benedicto grates permaximas referentes ejus festivitatem digna cum [Col. 0549D] veneratione peregimus.

Ob quam rem rogamus et obsecramus in Domino Jesu qui pro nostra salute incarnari et mori dignatus est, et ex auctoritate B. Petri apostolorum principis, cujus vice Romanae Ecclesiae praesidemus, et in virtute Spiritus sancti expresse praecipimus, ne quis ulterius falsam Patris Benedicti translationem celebrare praesumat, contradictoribus hujus nostri apostolici instituti divinum judicium intentantes, et anathematis vinculo innodantes. Et quia ex dispensatione sacratissimae sedis beati Petri apostolorum [Col. 0550A] principis, cui Deo auctore, licet indigni, administramus, totius Dominici gregis curam gerere, pastorali sollicitudine compellimur, Casinensi congregationi divino cultui perpetuo juri mancipatae, tanto nos plus debere gratiae scimus, quanto per Patrem Benedictum nos sanitati pristinae redditi sumus, et illos ab omni saeculari inquietudine convenit esse remotos, quatenus fidelis mens, expedita impedimentis mundialibus, et etiam intensius creatoris sui laudibus [insistat], et nos sanctarum orationum suffragiis peccatorum onere sublevemur. Quocirca sequentes statuta sanctorum praedecessorum nostrorum, confirmamus in perpetuum sancto Casinensi coenobio quidquid a temporibus Justini et Justiniani imperatorum usque ad hunc diem eidem loco per totum [Col. 0550B] orbem terrarum oblatum, concessum, venditum vel commutatum est, sive quod amodo et in futurum tempus juste et canonice poterit adipisci. Confirmantes insuper omnia privilegia Romanorum pontificum, praecepta imperatorum, regum, marchionum, ducum et principum, et oblationes quorumcunque fidelium, quae B. Benedicto et per eum Casinensi coenobio concessa sunt. Si quae sane in posterum, ecclesiastica, saecularisque persona, hanc nostrae constitutionis sciens paginam, contra eam temere venire tentaverit, secundo tertiove commonita, secundum satisfactionem congruam non emendaverit, potestatis honorisve sui dignitate careat, reamque se divino judicio de perpetrata iniquitate [Col. 0550C] cognoscat, et a sanctissimo et sacratissimo sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini Jesu Christi, quatenus et in futurum bonae actionis mercedem percipiant, et apud districtum judicem praemia aeternae pacis inveniant.

Datum, etc.



CCCII. Urbanus Petro Hispaniarum regi ejusque successoribus rite substituendis concedit »ut ecclesias villarum, tam earum quas in Saracenorum terris capere potuerint, quam earum quas ipsi in regno aedificare fecerint, per quae voluerint monasteria, sedibus duntaxat episcopalibus exceptis, distribuant; regni proceribus eamdem licentiam concedens, ut ecclesias quas in Saracenorum terris jure belli acquisierint, vel in propriis haereditatibus fundaverint, sibi suisque haeredibus cum primitiis et decimis propriarum duntaxat haereditatum retineant, vel quarumlibet capellarum vel monasteriorum dictioni subdant.« (Intra an. 1088-1099.)
[ARRUEGO, Catedra episcopal de Zaragoza. Zaragoza, 1653, in fol., 659.]
[Col. 0550D]




CCCIII [(56) 1Kb] . Urbanus clero et populo Lemovicensi praecipit ut Humbaldo episcopo de Simonia purgato, a seque in integrum restituto, obediant. (Anno 1094.)
[BALUZ., Miscell., II, 182.]
[Col. 0551A]

URBANUS episcopus, servus servorum Dei, clero et populo universo Lemovicensium salutem et apostolicam benedictionem.

Universos vos scire credimus quemadmodum anno praeterito vester episcopus, cum se nostro conspectui praesentasset super quibusdam capitulis accusatus quae secundum sanctorum canonum regulam tam electionem ejus quam consecrationem ejus, praesente etiam Bituricensi archiepiscopo, qui eum consecraverat, [Col. 0551B] infirmabant, super quibus omnibus cum se canonice expurgare nequiverit, imparatus quippe sine defensoribus venerat, ille, episcopatu, sub spe licet misericordiae, abdicato, Jerosolymam petiit, rediens misericordiam imploravit, nos multis multorum filiorum nostrorum precibus inclinati eamdem causam reverentissimo confratri nostro H. Lugdunensi archiepiscopo permisimus intra provinciam diligentiori examine quaerendam, ubi et accusatorum personae notae sunt, et episcopus de testium absentia conqueri nullo modo valeret. Causa igitur diligentius requisita, cum Simoniacum eum accusatores probare nequiverint, misericordiae et ecclesiasticae pacis intuitu facultas ei concessa est ut se ab hoc una cum idoneis testibus expurgaret. Igitur caeteris, [Col. 0551C] licet depositionem solam asserant, apostolicae mansuetudinis pietate propter pacem et tranquillitatem vestrae Ecclesiae indultis, Simoniaco scelere jusjurandum praestitit quod pro adipiscendo episcopatu pecuniam nec ipse dederit aut promiserit aut pro ipso alius se sciente. Quod videlicet sacramentum, quia per tantas hujus temporis augustias comprovinciales episcopi coram nostra neutiquam possent [Col. 0552A] praesentia convocari, Stirpensis F. et J. Floriacensis abbates pariter, viri nimirum religiosae vitae et famae integrae, cum aliis tribus clericis suis, sacramentis asseruerunt. Eum itaque ad vos cum nostrae gratiae et episcopalis officii plenitudine remandantes, ut ipsi tanquam pastori proprio obediatis praesentibus apicibus admonemus. Obedientes vos misericordia divina custodiat.



CCCIV. Clero et populo Lemovicensi Humbaldum episcopum iterum commendat. (Anno eodem.)
[BALUZ. Miscell., II, 182.]

URBANUS episcopus, servus servorum Dei, clero et populo universo Lemovicensium salutem et apostolicam [Col. 0552B] benedictionem.

Veniens ad nos confrater noster Humbaldus vestrae civitatis episcopus multas matri Ecclesiae a filiis suis questus est injurias irrogari. Quidam enim militum et Ecclesiarum bonis violenter abutuntur et honores tanquam possessionem haereditariam exigunt, et non consentienti episcopo tanquam hosti molestias ingerunt. Unde nos dilectionem vestram cum litteris praesentibus exhortamur atque praecipimus ut a praesumptione hac abstinere deinceps omnino satagatis. Quod si post haec contempseritis, quamcunque sententiam in vos episcopus vester canonica auctoritate dictaverit, assensus nostri auctoritate confirmamus. Nos enim universas dioecesis [Col. 0552C] ecclesias episcopo subjectas esse et canonicam volumus reverentiam exhibere, salvis, si qua sunt, Romanae Ecclesiae privilegiis. Universis sane tam clericis quam laicis eum commendatum volumus, tanquam ad vos cum benignitatis nostrae gratia revertentem. Obedientes vos monitis nostris misericordia divina custodiat.

Data Pisis VI Idus Octobris.




[Col. 0551]
EPISTOLAE DIVERSORUM AD URBANUM II



I. Epistola Boamundi principis Antiochiae, Raymundi comitis Sancti Aegidii, Godefridi ducis Lotharingiae, Roberti comitis Northmanniae, Roberti comitis Flandrensis, et Eustachii comitis Boloniae, ad Urbanum II papam [(57-9) 1Kb] .
(BALUZ. Miscell. édit. Luc. III, p. 60.)
[Col. 0551D]

Domino et venerabili papae URBANO BOAMUNDUS et RAYMUNDUS comes Sancti Aegidii, ac GODEFRIDUS dux, ROBERTUS que comes Northmanniae, atque ROBERTUS comes Flandrensium et comes Boloniae, salutem et fidelia servitia, et ut filii suo Patri spirituali veram in Christo subjectionem.

[Col. 0552D] Volumus omnes et desideramus notum vobis fieri quam magna Dei misericordia quamque evidentissimo ipsius Dei adminiculo a nobis capta est Antiochia, et Turci, qui multa Domino nostro Jesu Christo intulerant opprobria, capti et interfecti sunt, et nos Hierosolymitani Jesu Christi injurias, summi Dei, vindicavimus, et nos, qui Turcos prius obsidendo deviceramus, qualiter postea a Turcis de Chorasan et Hierusalem et Damasco multisque aliis terris venientibus obsessi fuimus, et quomodo tandem misericordia Jesu Christi liberati sumus.

Cum igitur capta Nicaea, illam maximam multitudinem [Col. 0553A] Turcorum, sicut audistis, in Kalendis Junii nobis obviam in valle Doretillae devicissemus, et illum magnum Sullimannum fugavissemus, suisque hominibus et terra ac rebus exspoliassemus; acquisita et pacificata tota Romania, ad obsidendam Antiochiam venimus. Qua obsessa, multa mala perpessi sumus, tum de bellis summorum Turcorum et paganorum nobis tam frequenter et copiose irruentium ut verius diceremur obsessi quam quos in Antiochena civitate obsederamus. Tandem omnibus bellis superatis, eorumque eventu Christiana fide exaltata, ego Boamundus conventione facta cum quodam Turco qui mihi ipsam tradidit civitatem, scalas parum ante diem cum multis Christo militantibus muro applicui, et ita civitatem antea Christo [Col. 0553B] resistentem III Nonas Junii accepimus, et ipsum Cassianum ipsius civitatis tyrannum cum multis suorum millibus interfecimus, eorumque uxores et filios ac familias cum auro et argento et omnibus eorum possessionibus retinuimus. Asylum autem Antiochenum a Turcis praemunitum habere non potuimus. Sed cum in crastino ipsum asylum aggredi voluissemus, infinitam multitudinem Turcorum, quam multis diebus ad nos bellandum venturam extra civitatem exspectaveramus, per omnes campos discurrentem vidimus. Qui tertia die non nos obsederunt, et asylum praedictum plusquam centum millia eorum intraverunt, ac per portam ejusdem asyli ad civitatem sub asylo constitutam nobis illisque communem irrumpere voluerunt. Sed nos in alio monte [Col. 0553C] consistentes ipsi asylo opposito, viam inter utrumque exercitum ad civitatem descendentem, ne ipsi nobis multo plures irrumperent, custodientes, et intus et extra nocte et die debellantes portas ad civitatem asyli intrare et ad castra remeare compulimus. Cum ergo vidissent quod ex illa parte nocere nobis nihil potuissent, ita nos ex omni parte circumierunt ut nulli ex nostris exire vel ad nos venire potuerint. Quare ita desolati et afflicti fuimus quod fame et aliis multis angustiis morientes, equos et asinos nostros famelicos interficientes multi nostri comederunt.

Sed interim clementissima misericordia omnipotentis Dei nobis subveniente et pro nobis vigilante, Dominicam lanceam, qua latus Jesu Christi Longini [Col. 0553D] manibus perforatum fuit, sancto Andrea apostolo cuidam famulo Dei ter revelante [(60) 1Kb] , et ipsum locum ubi lancea jacebat demonstrante, in ecclesia Beati Petri apostolorum principis invenimus. Cujus inventione et multis aliis divinis revelationibus ita confortati et corroborati fuimus ut qui ante afflicti et timidi fueramus, tunc ad bellum faciendum audacissimi promptissimique, alii alios hortabamur. Igitur tribus hebdomadibus et quatuor diebus obsessi, in vigilia apostolorum Petri et Pauli [(61) 1Kb] , in Deo confidentes, et de omnibus iniquitatibus nostris confessi, petentes portas civitatis cum omni [Col. 0554A] exercitu nostro bellico, ad portas exivimus; ac tam pauci eramus quod nos ipsi non nos pugnare contra eos sed fugere affirmant. Nos autem omnibus paratis, et tam peditibus quam militibus certis ordinibus dispositis, ubi major virtus et fortitudo eorum erat audacter requisivimus cum Dominica lancea, et a prima belli statione fugere coegimus. Ipsi autem, ut mos eorum est, se undique dispergere coeperunt, et colles occupando et vias ubicunque poterant appetendo, nos gvrare voluerunt, quia sic nos omnes interficere putaverunt. Sed nobis multis bellis contra eorum calliditates et ingenia edoctis ita gratia Dei et misericordia subvenit, ut qui paucissimi ad eorum comparationem eramus, omnes illos in unum coegimus, et coactos, dextera Dei nobiscum dimicante, [Col. 0554B] fugere et castra cum omnibus quae in castris erant relinquere compulimus. Quibus victis totaque die insecutis, et multis millibus eorum interfectis, ad civitatem laeti et hilares remeavimus. Asylum autem suprascriptum Admirabilis quidam qui in eo erat cum mille hominibus, Boamundo reddidit. Et ita Dominus noster Jesus Christus totam civitatem Antiochenam Romanae religioni et fidei mancipavit [(62) 1Kb] . Sed quia semper solet aliquid moestum laetis intervenire rebus, ille Podiensis episcopus, quem tuum vicarium nobis commiseras, bello peracto, in quo honeste fuit, et pacificata civitate, Kalendis Augusti mortuus est.

Nunc igitur filii tui Patre commisso orbati, tibi spirituali Patri nostro mandamus ut qui hanc viam [Col. 0554C] incoepisti, et sermonibus tuis nos omnes terras nostras et quidquid in terris erat relinquere fecisti, et crucem bajulando Christum sequi praecepisti, et Christianum nomen exaltare commonuisti, complendo quae hortatus es ad nos venias, et quoscunque poteris ut tecum veniant submoneas. Hinc enim Christianum nomen sumpsit exordium. Postquam enim beatus Petrus in cathedra quam quotidie cernimus inthronizatus fuit, illi qui prius vocabantur Galilaei, hic primum et principaliter vocati sunt Christiani. Quid igitur in orbe rectius esse videtur quam ut tu, qui Pater et caput Christianae religionis existis, ad urbem principalem et capitalem Christiani nominis venias, et bellum quod tuum est proprium ex tua parte conficias. Nos enim Turcos [Col. 0554D] et paganos expugnavimus. Haereticos autem Graecos, et Armenos, atque Syrios, Jacobitasque expugnare nequivimus. Mandamus igitur et remandamus tibi charisimo Patri nostro ut tu, Pater, ad tuae paternitatis locum venias, et qui sancti Petri es vicarius, in cathedra sancti Petri sedeas et nos filios tuos in omnibus recte agendis obedientes habeas; et omnes haereses, cujuscunque gentis sint, tua auctoritate et nostra virtute eradices et destruas; et sic nobiscum viam Jesu Christi a nobis inceptam et a te praedicatam perficias, et etiam portas utriusque Hierusalem nobis aperias, et sepulcrum Domini [Col. 0555A] liberum atque Christianum nomen super omne exaltatum facias. Si enim ad nos veneris et viam per te inceptam nobiscum perfeceris, totus mundus tibi obediens erit. Quod ipse te facere faciat Deus qui vivit et regnat in saecula saeculorum. Amen [(63) 1Kb] .

Mihi quidem relatum est unum, quod valde Deo omnibusque Christicolis contrarium est, quod signati sancta cruce a te licentiam habeant inter Christicolas morari. Quod multum miror. Quia tu inceptor sancti itineris cum sis, differentes sanctum iter a te consilium vel aliquid boni habere non debent, nisi coeptum iter adimpleant. Et non est nobis opus ut bonum quod coepisti disturbes, sed etiam tuo adventu et omnium bonorum virorum, quoscunque poteris adducere tecum, nos corrobores. [Col. 0555B] Decet enim ut nos Dei auxilio tuisque sanctis precibus acquisitores totius Romaniae, Ciliciae, Asiae, Syriae, te habeamus post Deum adjutorem et subvenientem. Tu vero nos filios per omnia tibi obedientes, Pater piissime, debes separare ab injusto imperatore, qui multa bona promisit nobis, sed minime fecit. Omnia enim mala et impedimenta quaecunque facere potuit, nobis fecit.

Haec charta fuit scripta die XI intrante Septembrio, indictione IV [VII].





II. Theodorici abbatis et filiorum Ecclesiae B. Huberti Andaginensis libellus supplex ad Urbanum papam contra Viredum intrusum.
(MARTEN. ampl. Collect. IV, 1010.)

Domino et universali papae URBANO filii Ecclesiae [Col. 0555C] B. Huberti pro defensione verae fidei ejusque legitimi apostolatus passi dispersionem in oculis Dei quod dicitur esse.

Dormiente Domino Jesu, navis apostolica in medio maris jactabatur fluctibus: ipso quoque nunc dissimulante, peccatis exigentibus: sanctae Ecclesiae unitas a schismaticis perturbatur, et amarissimis persecutionum tempestatibus passim veritas et justitia confunditur. Hujus persecutionis procellam jam per septem annos sine refragatione passi, tandem ad consilium Romanae Ecclesiae confugimus; quod quidem jam diu ideo distulimus, ne vobis essemus oneri, cum usui non fuerimus. Post decessum domni Henrici Leodiensis legitimi episcopi, Otbertus quidam [Col. 0555D] dono Henrici dicti regis, cum quo in expeditione contra Romanam Ecclesiam morabatur, episcopatum invasit, et hic sine canonica electione cleri et populi. Qui cum se fautorem et defensorem Guiberti haeresiarchae publice jactaret, et quamplura quae non sunt nostrae accusationis contra sacros canones ad confusionem ecclesiasticam temere exordinaret, causa timoris Dei et apostolatus vestri visum est nobis subjectioni ejus nos subtrahere, cujus violentiae non poteramus resistere. Eductis nobiscum autem quibusdam fratrum nostrorum, per cellas nostras divertimus, quas in Remensi et Laudunensi episcopio habebamus. Ibi interim per domnum Raginoldum [Col. 0556A] Remorum episcopum, perque venerabilem Hugonem Lugdunensem primatem et hujus Romanae Ecclesiae legatum, in sententia quam tenebamus confirmati, adeo provocavimus adversum nos iram Otberti, ut publice quasi inobedientes sibi nos excommunicaret, et locato judicio quorumdam abbatum et archidiaconorum suorum officium abbatis omnino nobis interdiceret. Inde juvenem quemdam Lobiensis coenobii sine regulari electione loco nostro substituit, eumque contradicentibus fratribus violenter ingessit. Cujus juvenilibus ideoque incompositis moribus, quibus per biennium fere quo praefuit, dissipatis rebus ecclesiasticis, religio quoque quae in loco eodem gloriose vigebat deperiit. Unde compulsus Otbertus a duce Godefrido aliisque provinciae principibus [Col. 0556B] quos gravabat ejusdem loci dispersio, illum suum ejecit ex eo. Sic nobis patente loco revertendi, cum rediremus ad fratres nostros, revocantibus eis, indignatus adversum nos Otbertus, cum audisset nos forte infirmari, sepulturam communem nobis, si moreremur, interdixit, ministris abbatiae ne nobis obedirent prohibuit, monachos ejicere et pro eis clericos reponere, et possessiones ecclesiasticas militibus suis dividere, nisi recederemus, juravit. Nos vero dantes locum irae, cum imminens ecclesiae nostrae periculum Lamberto Atrebatensi episcopo, et domno Rodulfo Virdunensi abbati, multisque aliis sani consilii viris deploraremus, ad hunc tandem finem devenimus, ut sponte nostra privati baculum pastoralem loco nostro fratribusque remitteremus, [Col. 0556C] ne propter nos eis eveniret quod timebamus. Huic tamen nostrae privationi ex consilio praedictorum virorum ea conditio est interposita et signatis litteris firmata. Me eo pacto privari consensi, si communis consensus fratrum loco meo eligeret praeesse sibi quemdam Beringerum abbatem S. Laurentii, qui prius monachus nostri coenobii, eamdem sententiam quam tuebamur, videbatur tueri. Hoc idem fieri censuimus, ut idem Beringerus a domno Henrico venerabili pontifice consecratus in abbatem, iterandae consecrationis ab Otberto vitaret necessitatem. Quod cum omnino facere nollet, et taedio hujus dilationis Otbertus eligendum abbatem fratribus indiceret, et illi quemdam suorum communiter eligerent, [Col. 0556D] frater Wiredus nobiscum olim causa tuendae fidei egressus de monasterio, et Otberti tunc acerrimus impugnator, praedictae quoque electionis spontaneus assertor, eidem electo persuasit, ut interim domi cessaret, ne gratiam electionis suae dono excommunicati inficeret, ipseque ad Otbertum se contulit, et praeter conscientiam nostram et fratrum electionem de manu Otberti abbatiam invasit. Cogitationibus autem ejus se invicem accusantibus, cum se aliquandiu a suscipienda consecratione Otberti subtraheret, et Otbertus hoc ipsum intelligens eum ad consecrandum saepius evocaret, fratres communionem et subjectionem suam contradixerunt ei, si [Col. 0557A] ab Otberto pateretur consecrari. Praeter omnia autem quae supra diximus, gravabat ecclesiam castrum quoddam non longe ab ea situm, quod Henricus episcopus destruxerat, et ne quis illud restrueret, perpetuo anathemate damnaverat. Hoc anathemate postposito, ad oppressionem monasterii illud reformaverat, et fratres corpus B. Huberti, quasi ad obtinendam misericordiam illo deferentes, usque ad sanguinis effusionem propria manu mactaverat. Haec omnia cum de Otberto Wiredus nosset, rapto tamen semel honore privari timuit, et mutata sententia, quam nobiscum tenuerat, Dei gloriam contempsit, et suam quaesivit, sicque consecratus ab Otberto, invitis fratribus, pro patre se violenter ingessit. Hac indignatione fratres dispersi, cum insequerentur [Col. 0557B] ab eo, quibusdam saecularibus conductis confugerunt auxilium Ecclesiae Remensis et Laudunensis. Eo quoque illos prosequente, cum in praesentia domni Manasse Remorum episcopi et Engelramni Laudunensem episcopi rerum gestarum inter nos ratio fieret, ex decreto utriusque firmata est nobis sententia, adire nos Romanae sedis audientiam, et super his vestrum exspectare judicium et justitiam. Venimus ergo huc multorum religiosorum impulsi consilio, quorum maxima exspectatio ex nostro pendet spectaculo, ut vel ex nostra consolatione ad defensionem verae fidei et vestrae fidelitatis proficiant, vel, quod absit, ex nostra desolatione et defectione et ipsi deficiant. Consulite igitur vestrae justitiae, vestrae famae, vestraeque auctoritati, nec infidelium [Col. 0557C] aut rebellium violentiam per impunitatem crescere sinatis [(64) 1Kb] .





III. Epistola monialium Blasiliae in Arvernis ad Urbanum papam II [(65) 1Kb] .
(BALUZ., Miscell. edit. Luc., II, 181.)

Summo domino papae Romanae Ecclesiae URBANO humilis grex monialium seu clericorum monasterii Blasiliae in Domino optimam gratiam et salutem atque in omnibus obedientiae sibi servitutem.

Apostolica et venerabilis tua dignitas, domine Pater, manifeste sciat et credat nos quotidie flexis genibus Deum orare ut te tuosque salvos et incolumes custodiat nec non digne et laudabiliter regimen vestrum omni Ecclesiae vigere et praesidere concedat. [Col. 0557D] Vestra enim targa nobis arma et scutum inexpugnabile debet esse. Vestri autem privilegii auctoritas nos tutos ac liberos ab omni aliorum servitute sibi in perpetuum debet habere. Temporibus igitur priscis matrona quaedam nomine Ermengarda comitissa, [Col. 0558A] uxor Bernardi comitis Pictavorum, pro salute sua utriusque sui et pro animabus filiorum suorum defunctorum, Warini scilicet et Willelmi, monasterium Blasiliae in praediis suis constituit atque circa adjacentibus campis et villis et ecclesiis sanctimoniales Deo servientes ibi unde viverent haereditavit. Deinde diligenter Romam petivit, ipsumque coenobium beato Petro apostolo atque episcopo qui tunc temporis apostolicae sedi praesidebat in proprio jure concessit. Ipse autem papa huic dono benigne favens quinque solidos monetae Pictaviensis sancto Petro semel in anno [dari] decrevit, insuper etiam apostolici privilegii auctoritate idem coenobium abbatiam monacharum in perpetuum constituit, altare etiam quod adhuc habemus sua propria manu consecratum [Col. 0558B] per ipsam matronam nobis transmisit. Apostolicam quidem absolutionem et benedictionem nostris benefactoribus; excommunicationem atque anathematizationem, calumniam atque inquietudinem nobis inferentibus propriis litteris semper nobis notavit. His igitur firmissimis decretis et constitutionibus nostrum monasterium aedificatum cum omnibus nobis appendiciis diu in pace et magna in prosperitate permansit. Statim ut Roma caput nostrum et defensio nostra inquietari et perturbari coepit, insurrexerunt monachi Casae Dei, et ecclesiam Sancti Stephani protomartyris et Sancti Leonis papae urbis Romae, quem Romani, quia Carolus imperator elegit eum, excaecaverunt, corpus cujus, ut credimus, ibi requiescit, manu ac violentia cujusdam [Col. 0558C] potentis Stephani Mercoriensis nobis contradicentibus abstulerunt, et auxilio domini Durandi Claromontensis episcopi ipsum tenuerunt quandiu vixit supradictus Stephanus. Post mortem vero ejus, judicio praepositi et abbatis Claromontensis septem presbyteri nostri juraverunt alodium esse sancti Petri, ut altaris Blasiliae, recipiente episcopo hoc sacramentum. Ipsi tamen monachi, adhuc rebelles, rectum quod firmaverunt per septem milites tenent, et excommunicatione episcopi illam ecclesiam destitutam et absque ministerio faciunt esse, ministrum etiam ejus in modum sacrilegi extra ecclesiam. Ideoque suppliciter et benigne rogamus et obsecramus ut consuetudinem quam tui antecessores fecerunt, [Col. 0558D] facias, et ecclesiam quam amaverunt atque monasterium nostrum cum omnibus rebus suis ab invasione et ereptione supradictorum monachorum eripias et nos a servitute omnium aliorum in perpetuum protegas et defendas. Vale.


[Col. 0557] (Epistolas S. Anselmi Cantuariensis, Ivonis Carnotensis, Hugonis Lugdunensis, Hugonis Cluniacensis, Raynaldi Remensis, Lamberti Atrebatensis, Goffridi Vindocinensis, ad URBANUM papam, vide inter eorum scripta mox edenda.)



[SERMONES.]




[Col. 0559]
IN SEQUENTES URBANI SERMONES ADMONITIO
(Histoire littéraire de la France, t. VII, p. 546.)

On a recueilli, en tout ou en partie, quelques-uns des discours du pape Urbain; il entre dans notre dessein d'en donner une notice. Si l'on avait été soigneux de nous transmettre tous ceux qu'il fit dans le cours de son pontificat, il y aurait sans doute de quoi en faire un volume entier. On sait effectivement qu'il ne dédiait point d'église, ou de simples autels, qu'il ne parlât aux assistants sur quelque sujet d'édification. Il en usait de même à l'ouverture des conciles auxquels il présidait, et parlait même de la sorte à différentes reprises pendant que durait la même assemblée.

Nous n'avons cependant que fort peu de tous ces discours, et peut-être aucun en entier. Il ne reste qu'un très-petit fragment de celui qu'il prononça à la consécration du grand autel de l'église de Cluni (Clun. Bib. app., p. 98). L'on y reconnaît sans peine la douceur de son style, et c'est dommage qu'on ne l'ait pas imprimé entièrement.

Foucher de Chartres nous a conservé un morceau beaucoup plus considérable d'un autre discours que fit Urbain à l'ouverture du concile de Clermont (FULC., Gest. Fr., lib. I, p. 816, 817); mais il ne le rapporte qu'en un style étranger, ce qui en diminue le mérite. L'auteur y ad resse la parole aux prélats de l'assemblée, et, après leur avoir exposé le triste état auquel l'Eglise se trouvait alors réduite, il les exhorte pathétiquement à y apporter un remède efficace, comme étant le sel de la terre. Entre les moyens les plus propres à cet effet qu'il leur propose, il insiste principalement sur le bon exemple, sans lequel l'on réussit rarement à recommander la pratique de la vertu et la fuite du vice.

Le même Foucher et les autres historiens de la croisade nous ont conservé six ou sept autres discours ou plutôt fragments de discours, pour la plupart, comme tous faits à l'occasion et sur le projet de ce grand événement qui eut tant de suites dans ce siècle, et encore plus dans les deux suivants. En les rapportant, ces historiens donnent à entendre ou disent même expressément qu'ils furent tous prononcés au Concile de Clermont. Mais il y a beaucoup plus d'apparence que la plupart le furent en d'autres assemblées, comme celle de Plaisance et les autres qui la suivirent, soit en France ou en Italie; car on sait que notre pontife prèchait partout la croisade depuis qu'elle fut solennellement conclue.

Il y a cependant trois de ces discours qui ont certainement été prononcés à Clermont. Ce qui le persuade, c'est qu'ils sont rapportés comme tels, l'un par Guillaume de Tyr, écrivain judicieux, exact, fidèle, et les deux autres par Baudri, alors abbé de Bourgueil, et par Robert de S. Remy de Reims, qui étaient de l'assemblée. Il serait au reste fort difficile de prononcer définitivement lequel des trois précéda les autres. Mais il ne paraît point yavoir de difficulté que ce ne soient trois discours différents l'un de l'autre, quoiqu'on n'ait pas de raisons suffisantes pour assurer s'ils sont entiers, au moins ceux que rapportent Guillaume de Tyr et Baudri; car, pour celui que rapporte l'abbé Robert, il est visible que ce n'est qu'un simple fragment d'une plus longue pièce (ROB., Gest. Fr., l. I, p. 31, 32).

Celui-ci semble fait pour les Français en particulier, à qui le pape adresse la parole, et dont il relève extrêmement la valeur. C'est d'eux effectivement qu'il attendait le plus de secours pour cette grande entreprise. Les motifs qu'il y emploie sont pris de cette même valeur, de la réputation qu'ils s'étaient acquise autrefois sous Charlemagne et Louis le Débonnaire; des maux extrêmes que souffraient les fidèles d'Orient, leurs frères, sous la tyrannie des Turcs, de la sainteté des lieux que Dieu avait choisis pour son héritage, et que Jésus-Christ avait consacrés par sa présence, sa mort, sa sépulture; enfin, du mérite qui leur reviendrait de cette expédition, où ils trouveraient un moyen assuré d'expier leurs péchés.

Le discours rapporté par Baudri (Gest. Fr., l. I, p. 86-88) est le même que le second imprimé dans Baronius (an. 1095, n 43-49), et la Collection générale des conciles (tom. X, pag. 514-516), et le premier dans l'appendice de la Vie du pape Urbain, par dom Ruinart (Urb. Vit. app., p. 369-373). Il est un des plus prolixes de tous, et commence par ces mots: Audivimus, fratres dilectissimi. Les motifs que le pape expose pour persuader ses auditeurs sont en partie les mêmes que les précédents, mais plus étendus et plus pathétiquement touchés, auxquels il en ajoute encore d'autres. Il n'y parle ni de valeur ni de réputation parce qu'il n'y adresse pas la parole à une nation en particulier, comme dans le précédent, mais à tous les Chrétiens généralement, en la personne de ceux qui l'écoutaient. Outre l'oppression cruelle où se trouvaient leurs freres d'Orient, la profanation des saints lieux, leur ancienne dignité, le moyen d'expier leurs péchés, il leur dit que les croisés, en chassant les Turcs de la Palestine, accompliront la figure de ce qui s'etait passé parmi les Israélites, lorsqu'ils détruisirent les Jébuséens. Il les flatte de l'espérance des dépouilles de l'ennemi du nom chrétien; motif, au reste, fort déplacé. Enfin, il assure la couronne du martyre à ceux qui mourront dans cette guerre. Urbain y rappelle la merveille des cierges allumés miraculeusement, et finit exhorter les évêques et les prêtres à prêcher aussi la croisade dans leurs églises.

Le style de ce discours, tel que nous l'avons, représente assez naturellement celui de notre pontife; d'où il suit qu'il est hors de doute qu'il a été recueilli à peu près tel qu'il l'avait prononcé. Nous n'entrons après tout dans ces détails que pour qu'on puisse mieux distinguer ces discours les uns des autres, et juger que leur diversité vient plutôt de leur multiplicité que de ce que chacun des historiens qui les rapportent aurait fait parler le pape suivant ce qui lui aurait paru plus vraisemblable.

Celui qu'a copié Guillaume de Tyr (l. I, n. 15), le même que le premier dans Baronius (ib., n. 35-42) et dans la Collection générale des conciles (ib., p. 511-513), et le second dans dom Ruinart (Urb. Vit. ib., p. 373-377), commence ainsi: Nostis, fratres dilectissimi. Le pape le prononça après la lecture de la lettre du patriarche de Jérusalem, que Pierre l'Ermite avait apportée; et les motifs qu'il y emploie sont les mêmes, en substance, que quelques-uns des discours précédents, mais différemment tournés, et quelquefois plus chargés de circonstances. Tels sont en particulier les motifs pris de la considération que les saints lieux étaient l'héritage du Seigneur et de l'oppression qu'y souffraient les Chrétiens. Non-seulement Urbain y exhorte, mais enjoint encore de se porter à cette guerre sainte pour obtenir la rémission de ses péchés, promettant aux croisés qu'eux et leurs biens seraient sous la protection du Saint-Siége. Le style du discours paraît fort conforme à celui des autres pièces de notre pontife.

[Col. 0561] Guillaume, moine de Malmesburi (De Reg. Angl., l. IV, c. 2, p. 131, 132), en a fait entrer un quatrième dans son Histoire des rois d'Angleterre, lequel a été réimprimé d'après lui par dom Ruinart (Urb. Vit. ibid., p. 377, 381). Ce discours est le plus long de tous, et fort différent des trois autres. Mais on n'y reconnaît point le style du pape Urbain. Il faut donc dire que celui qui le rapporte n'a eu égard qu'au fond des choses, et ne l'a point copié tel qu'il avait été prononcé. Le pape y débute par exposer le déluge de péchés qui inondait le Christianisme, et dont la guerre contre les Tures deviendrait le remède, ajoutant que les travaux qui l'accompagneront sont beaucoup au-dessus de ceux qu'il y a à commettre le péché. Après quoi il entre dans le détail de tous les pays que les Turcs avaient envahis: l'Asie, l'Afrique, l'Espagne, les îles Baléares, et oppose ces vastes régions au peu de terrain qu'occupaient les Chrétiens. Il passe de là à opposer le conrage et la valeur des Européens à la lâcheté et à la poltronnerie des Turcs, et dit un mot de la bravoure des Français en particulier. Mais il s'arrête principalement à élever les croisés audessus de la crainte de la mort, jusqu'à leur en inspirer du mépris, et la leur faire regarder comme un grand avantage, et finit par fixer leur départ au printemps prochain.

Guibert, abbé de Nogent (Gest. Fr., l. II, c. 2), produit un cinquième discours de notre pape, encore différent de tous les autres. Il a raison d'avertir que, s'il ne le rapporte pas tel qu'il fut prononcé, il contient au moins ce qu'Urbain s'etait proposé d'y établir. Il est visible, en effet, que ce n'est point là la manière de s'exprimer de ce pontife. Au lieu d'un style net, coulant, naturel, tel qu'était le sien, c'en est un embarassé, rude, affecté. Les motifs que l'auteur fait valoir dans ce discours sont pris de l'excellence de l'Eglise de Jérusalem au-dessus de toutes les autres, comme en étant la mère; de l'exemple des Machabées, qui soutinrent si généreusement tant de combats en faveur de leur nation et de son temple; de l'extinction presque entière du Christianisme en Orient, de l'espérance de l'y rétablir, et de repeupler de Chrétiens cette partie du monde, pour combattre l'Antechrist, qui devait s'y élever; enfin des contributions accablantes qu'on exigeait du peu de Chrétiens qui y restaient, et des avanies cruelles qu'on fais ait à ceux qui allaient visiter les lieux saints. L'auteur s'étend principalement sur ces deux derniers motifs, et entre sur le dernier, en particulier, dans un détail qui suppose d'horribles cruautés de la part des Turcs.

»Frizon (Gall. purp., p. 20-22) et François du Chesne (Hist. de tous les cardinaux français, t. II, p. 43, 44) nous présentent un sixième discours, qu'ils ont tiré de la Chronique de Jean Naucler, mais qui paraît avoir été inconnu à tous les anciens historiens de la croisade. Quoi qu'il en soit, il est encore différent de tous les autres, non seulement pour le fond des choses, mais aussi pour l'ordre et la manière de les dire. Il n'y en a aucun où il se trouve tant d'élégance, et de plus grands traits d'éloquence. Le début annonce qu'il fut prononcé au concile de Clermont; ce qui paraît encore par la suite du discours. Après une courte mais vive description des maux inouïs que les Turcs et les Sarrasins faisaient souffrir aux Chrétiens du pays, et à ceux qui y allaient d'ailleurs en pèlerinage, Urbain passe à l'énumération des diverses régions de l'Europe que ces infidèles avaient ravagées: l'Espagne, partie de l'Aquitaine, l'Italie jusqu'à Rome. Puis apostrophant les principales nations chrétiennes, les Français, les Allemands, les Saxons, les Polonais, les Hongrois, etc., il leur fait observer que leurs pays auraient déjà subi le même sort, sans l'empire de Constantinople qui leur servait comme d'un mur de défense, et les mettait à couvert des mêmes incursions. Le pape a encore glissé dans ce discours le motif des dépouilles sur l'ennemi. Il le finit par accorder l'indulgence plénière à ceux qui se croiseraient, et les assurer qu'eux et leurs biens seraient sous la protection de l'Eglise Romaine.

»Foucher de Chartres (ibid. p. 817, 818), à l'imitation des autres historiens de la croisade, a aussi inséré dans son ouvrage un morceau d'un discours d'Urbain sur ce sujet. Mais le style de cette pièce informe n'a aucune ressemblance avec la manière de s'exprimer de notre pontife, quoique les motifs qui y sont employés se lisent, mais un peu diversement exprimés, dans les autres discours, dont nous venons de rendre compte. De sorte qu'on ne peut s'empêcher de juger que ce morceau aura été composé après coup sur les autres discours d'Urbain, soit par Foucher meme, ou par quelque autre qui le lui aura communiqué. C'est le même morceau, mais un peu plus abrégé, que rapporte l'anonyme (Gest. Dei per Fr. t. I, p. 561), qui, dans le recueil de Bongars, suit immédiatement l'abbé Guibert.

»Pierre Tudebode (Gest. Fr. l. I, p. 777), autre historien de la croisade, cite un simple passage, qui se lit un peu plus étendu dans l'anonyme publié par dom Mabillon (Mus. It. t. I, p. 139), comme faisant partie du discours de notre pape au concile de Clermont. Mais cet endroit, tel qu'il est rapporté, ne se trouve point dans aucun des autres discours précédents.« Louis Jacob, auteur de la Bibliothèque pontificale (l. I, p. 222), a avancé qu'il se trouve un de ces discours dans la chronique de Bertholde de Constance. Mais s'il y avait regardé de plus près, il aurait vu qu'il n'y en a point.




[Col. 0561]
URBANI II PAPAE SERMONES



I. SERMO POST CONSECRATIONEM ECCLESIAE CLUNIACENSIS.
(Bibliotheca Cluniac., 518.)

[Col. 0561] Anno Incarnationis Dominicae millesimo nonagesimo quinto, indictione III, VIII Kalend. Novemb., domnus et venerabilis Urbanus papa secundus sacravit altare primum et majus novi nostri monasterii in honorem Dei, in memoriam beatorum apostolorum Petri et Pauli. Sacravit etiam per se [Col. 0562] et altare secundum missae matutinalis. Lugdunensis autem archiepiscopus Hugo, Pisanus archiepiscopus Dabertus; episcopus Signanus Bruno eodem die in ipso monasterio, jubente papa, tria in tribus primis cancellis sacrarunt altaria. Tunc papa inter sacrando missasque agendo, post alia salutis hortamenta, [Col. 0563A] coram episcopis et cardinalibus multorumque personis, hujuscemodi sermonem habuit ad populum:

Sancti Patres et majores nostri Romani pontifices, qui sanctae sedi apostolicae praesederunt, ex quo locus Cluniacus institutus est ab initio, et monasterium istud fundatum, tam locum hunc quam rectores, vel habitatores ejus propensius dilexerunt, foverunt, et curaverunt attentius. Et merito. Nam pius ille Willelmus, istius olim monasterii institutor, nulli alii advocato, nulli patrono, nulli regi, vel principi curam ipsius tutelamque commendavit, nisi Deo et beato Petro, ejusque vicariis, Romanis scilicet pontificibus. Quorum numero vel ordini divina me dignatio, licet indignum, associavit, me olim monachum prioremque [Col. 0563B] monasterii hujus sub domno ac venerabili Hugone, Dei misericordia adhuc superstite et benevalente. Igitur sicut pontifices summi ante me succedebant sibi in apostolica sede, successerunt etiam ad tuendum curandumque propensius locum istum. Verumtamen nullus eorum per suam corporalem praesentiam locum istum hactenus visitavit. Mihi vero, sicut impraesentiarum cernitis, id divina concessit clementia. Denique inter alias causas quae nos ad visitandas Gallias impulerunt, haec prima et praecipua fuit ut locum istum et congregationem hanc speciali nobis cognatione germanam nostra praesentia laetificaremus, nostro accessu et alloquio juvaremus, et ad omnem utilitatem vel commodum nostram eis operam impenderemus. Itaque hic vobiscum hodie praesentes, altare [Col. 0563C] primum et majus cum caeteris quae parata sunt, novi hujus monasterii sacramus, et ad eam quae de eodem monasterio restat structuram, vestros animos incitamus. Placet etiam nobis, vobisque placeat suademus (nam hoc ipsum et bonum videtur et justum), huic loco, qui vobis et caeteris Christianis in veneratione et cura bona habendus est, quosdam certos limites immunitatis ac securitatis, circumcirca undique assignare, ipsosque limites sacri banni. Infra quos terminos, nullus homo, cujuscunque conditionis ac potestatis unquam invasionem aliquam grandem vel parvam, aut incendium, aut praedam, aut rapinam facere, aut hominem rapere, vel per tram ferire, aut quod multo gravius est, homicidium perpetrare, vel [Col. 0563D] truncationem membrorum hominis, sacra auctoritate arcente, ullatenus audeat, nec audendo pertentet. Itaque termini sacri banni sunt hi. Versus Berziacum terminus est ad bivium citra Sarratam; unde una via venit ad Cluniacum, altera ad Masilias. In [Col. 0564A] strata versus Bellumiocum terminus est, contra quarruvium, quod est desuper molendinum cellerarii Cluniacensis citra Viengias. Ultra Cluniacum versus Masilias, terminus est ad bivium, unde una via tendit ad Masilias, altera ad Sanctam Mariam de Bosco. Super Rufiacum terminus est ad summitatem defensi, ad bivium, unde una via tendit ad Bezorniacum, altera ad Carellam. Versus Setgiacum terminus est intra quarruvium, citra locum ubi dicunt Adturgum. In strata versus Cabilonensem pagum terminus est ad grossam Cassaniam super Marziacum. Versus Brancedunum terminus est in via super Boscum Bannedum. Versus Trinorchium terminus est super rivulum quem dicunt Longam Aquam, inter Blanoscum et Donziacum. Versus Perronem vel Laziacum, [Col. 0564B] terminus est ad Tres Fagos; ubi partiuntur, noster boscus de Cluniaco, et boscus comitalis. Versus Igiacum terminus est ad Carmos, super montem medium. Nos igitur terminos sacrati banni huic monasterio Cluniaco, et villae ac burgo pariter praefigimus, hos limites plena certitudine assignamus, praecipientes in nomine Domini Dei omnipotentis, et auctoritate beatorum apostolorum Petri et Pauli, universos vos atque omnem hominem qui haec lecturus vel auditurus est, contestantes ut bannum hunc scienter non infringatis, ut ejus legem et singuli et omnes teneatis. Si quis vero eam in uno horum quae supra vetita sunt scienter infregerit, et ab abbate, vel priore, vel camerario, vel decano Cluniacensis conventus, et sicut visum fuerit ab eis, induciatus, [Col. 0564C] congrua satisfactione non emendaverit, jam tunc, quisquis ille fuerit, excommunicationi subjacebit. Etiam si qui vestrum contra illum talem, ab abbate vel fratribus interpellati fuerint, coercere eum, et ad emendationem urgere debebunt. Excommunicatus autem pro banno fracto, ubi emendationem congruam fecerit, absolvatur. Lex autem banni hujus non vobis solis ponitur qui praesentes estis, sed et cunctis absentibus et filiis et posteris vestris. Sed jam finem rei, pro qua nunc satagimus, videamus. Omnes igitur loco huic Cluniaco malefacientes et contra congregationem istam inique agentes, anathemate digni erunt, et beati Petri gladio feriendi usque ad emendationem congruam. Omnes autem loco huic Cluniaco benefacientes, et erga congregationem istam recte agentes, [Col. 0564D] pacemque servantes, gratiam et misericordiam Christi Domini Dei nostri consequantur perpetuam, et beatos apostolos Petrum et Paulum primos et praecipuos adjutores habeant apud Deum. Amen.



II. ORATIO AD IVONEM CONSECRATUM.
[Col. 0563]

[Col. 0563D] Quoniam, ut credimus, divino te nutu vocante clerus et populus civitatis illius unanimiter elegerunt rectorem, et nos usque perducentes petierunt consecrari episcopum, et ideo, Deo annuente, per manus nostrae impositionem episcopus consecratus es, amodo, frater charissime, scias te maximum pondus suscepisse laboris, quod est sarcina regiminis [Col. 0564D] animarum, et commodis deservire multorum, omniumque fieri minimum atque ministrum, et pro credito tibi talento in die divini examinis rationem redditurum. Nam si Salvator noster dixit: Non veni ministrari, sed ministrare, et animam suam ponit pro ovibus suis (Matth. XX), quanto magis nos desidiosi servi summi patrisfamilias debemus [Col. 0565A] maximo sudore incumbere oves Dominicas nobis a summo Pastore consignatas ad ovile Dominicum, suffragante divina gratia, absque morbo et mancha [macula] perducere? Exhortamur itaque dilectionem tuam ut fidem quam in exordio tuae consecrationis breviter dilucideque digessimus, illibatam et inviolabilem custodias, quia fides est fundamentum omnium virtutum. Scimus autem quod ab infantia sacris litteris eruditus, et canonum institutis edoctus; attamen breviter ad te noster est dirigendus sermo. Nullus te favor extollat, nulla adversitas atterat, id est, non in prosperis cor [Col. 0566A] tuum elevetur, nec adversis in aliquo dejiciatur, sed omnia et in omnibus caute et cum discretione agere te volumus, ut absque reprehensione ab omnibus vivere comproberis. Sancta Trinitas fraternitatem tuam sua protectione custodiat, ut, dum tali moderamine in Domino nostro onus quod suscepisti peregeris, in die aeternae retributionis, eo dicente, audire merearis: Euge, serve bone et fidelis, quia super pauca fuisti fidelis, supra multa te constituam; intra in gaudium Domini tui (Matth. XXV.)



III. ORATIONES IN CONCILIO CLAROMONTANO HABITAE De expeditione Hierosolymitana
[Col. 0565]


I.
(Ex tomo X Conc. LABBEI, col. 514, et D, RUINART, Vita Urbani, Append. pag. 369.)
[Col. 0565B]

Audivimus, fratres dilectissimi, et audistis, quod sine profundis singultibus tractare nequaquam possumus, quantis calamitatibus, quantis incommoditatibus, quam diris contritionibus in Jerusalem et in Antiochia et in caeteris orientalis plagae civitatibus Christiani nostri, fratres nostri, membra Christi flagellantur, opprimuntur, injuriantur germani fratres nostri, contubernales vestri, couterini vestri: nam et ejusdem Christi et ejusdem etiam Dei filii estis: et in ipsis suis domibus haereditariis ab alienis dominis mancipantur, vel ex ipsis exploduntur, aut inter vos mendicant, aut quod gravius est, in ipsis [Col. 0565C] suis patrimoniis venales exsulant et vapulant. Effunditur sanguis Christianus, Christi sanguine redemptus, et caro Christiana, Christi consanguinea, nefandis ineptiis et servitutibus nefariis mancipatur. Illis in urbibus ubique luctus, ubique miseriae, ubique gemitus. Suspirio haec dico: ecclesiae in quibus olim divina celebrata sunt sacrificia, proh dolor! ecce animalibus eorum sunt stabula. Nequam homines sanctas occupaverunt civitates. Turcae spurci et immundi nostris fratribus dominantur. Antiochiae beatus Petrus praesedit episcopus: ecce in ipsa Ecclesia gentiles suas collocaverunt superstitiones, et religionem Christianam, quam potissimum coluisse debuerant, ab aula Deo dedicata turpiter eliminarunt.

[Col. 0565D] Praedia sanctorum stipendiis dedita, et nobilium patrimonia sustentandis pauperibus contradita, paganae tyrannidi subjiciuntur, eisque in proprios usus redactis domini crudeles abutuntur. Sacerdotium Dei humotenus conculcatum est, sanctuarium Dei per nefas ubique profanatum est: si qui adhuc ibi latitant Christiani, ubi audistis, exquiruntur tormentis. De sancta Jerusalem, fratres . . . . . loqui dissimulavimus quod valde de ea loqui pertimescimus, quoniam ipsa civitas, in qua, prout omnes nostis, Jesus Christus pro nobis passus, peccatis nostris exigentibus. sub spurcitiam paganorum redacta, [Col. 0566B] Deique servituti, ad ignominiam nostram dico, subducta est. Quod enim superest imperii nostri tantillum est, Christianorum qui ista promeruimus est dedecus. Cui servit nunc ecclesia beatae Mariae in qua ipsa pro corpore sepulta fuit in valle Josaphat? Sed quid templum Salomonis, imo Domini, praetermittimus, in quo simulacra sua barbarae nationes contra jus et fas modo collocata venerantur? De sepulcro Dominico ideo reminisci supersedemus, quoniam oculis vestris vidistis quantae abominationi traditum sit.

Inde violenter abstrahunt quas ibi pro cultu illius multoties intulistis oblationes. Ibi nimirum multas et innumeras religioni nostrae ingerunt irrisiones. Et tamen in illo loco (non ignara loquor) requievit [Col. 0566C] Deus: ibi pro nobis mortuus est. Neque equidem ibi Deus hoc annuatim praetermittit facere miraculum, cum in diebus passionis suae exstinctis omnibus et in sepulcro et in ecclesia circumcirca luminibus, jubare divino lampades exstinctae reaccenduntur. Cujus pectus silicinum factum tantum miraculum non emolliat? Credite mihi, bestialis homo et insulsi capitis est, cujus cor virtus divina tam praesens ad fidem non verberat, et cum gentiles cum Christianis ita videant communiter, nec emendantur. Perterrentur equidem hi, nec convertuntur ad fidem: nec mirum, quoniam mentis obcaecatio illis dominatur. Quantis afflictionibus vos qui adestis, qui redistis, invaserunt, vos ipsi melius nostis, qui substantias vestras, qui sanguinem vestrum ibi Deo [Col. 0566D] immolastis.

Haec idcirco, fratres, diximus, ut vos ipsos sermonis nostri testes habeamus. Plures sunt et fratrum nostrorum miseriae, et ecclesiarum Dei depopulationes, quae sigillatim possemus referre; sed instant lacrymae ac gemitus, et instant suspiria et singultus. Ploremus, fratres, eia ploremus, et cum Psalmista medullitus plorantes ingemiscamus, nos miseri, nos infelices, quorum tempore Dei prophetia ista completa est: Deus, venerunt gentes in haereditatem tuam, polluerunt templum sanctum tuum; posuerunt Jerusalem in pomorum custodiam. Posuerunt morticina [Col. 0567A] servorum tuorum escas volatilibus coeli, carnes sanctorum tuorum bestiis terrae. Effuderunt sanguinem ipsorum tanquam aquam in circuitu Jerusalem, et non erat qui sepeliret (Psal. LXXVIII). Vae nobis, fratres, nos qui jam facti sumus opprobrium vicinis nostris, subsannatio et illusio his qui in circuitu nostro sunt (Ibid.). Condoleamus et compatiamur fratribus nostris, saltem in lacrymis. Nos abjectio plebis facti, et omnibus deteriores, immanissimam sanctissimae terrae plangamus devastationem. Quam terram merito sanctam diximus, in qua non est etiam passus pedis quem non illustraverit et sanctificaverit vel corpus vel umbra Salvatoris, vel gloriosa praesentia sanctae Dei Genitricis, vel amplectendus apostolorum commeatus, vel martyrum ebibendus [Col. 0567B] sanguis effusus. Quam beati, o Stephane protomartyr, qui te laureaverunt lapides! Quam felices, o tunc Baptista Joannes, qui tibi ad Salvatorem baptizandum servierunt Jordanici latices! Filii Israel ab Aegyptiis educti, qui Rubri maris transitu vos praefiguraverunt, terram illam armis suis, Jesu duce, sibi vindicaverunt; Jebusaeos et alios convenas inde expulerunt, et instar Jerusalem coelestis Jerusalem terrenam excoluerunt.

Quod dicimus, fratres, audite et intelligite. Vos accincti cingulo militiae magno supercilio fratres vestros dilaniatis, atque inter vos dissecamini. Non est haec militia Christi quae destruit ovile Redemptoris. Sancta Ecclesia ad suorum opitulationem sibi [Col. 0567C] reservavit militiam (ut veritatem fateamur) cujus praecones esse debemus. Non tenetis vere viam per quam eatis ad salutem et vitam. Vos pupillorum oppressores, vos viduarum praedatores, vos homicidae, vos sacrilegi, vos alieni juris direptores, vos pro effundendo sanguine Christiano exspectatis latrocinantium stipendia, et sicut vultures odorantur cadavera, sic longinquarum partium auspicamini et sectamini bella. Certe via ista pessima est, quoniam a Deo omnino remota est. Porro si vultis animabus vestris consuli, istius modi militiae cingulum quantocius deponite, et ad defendendam orientalem Ecclesiam velocius concurrite. Haec est enim de qua totius vestrae salutis emanaverunt gaudia, quae distillavit in os vestrum divini lactis ubera, quae [Col. 0567D] nobis propinavit evangeliorum sacrosancta dogmata. Haec ideo, fratres, dicimus, ut et manus homicidas a fraterna nece contineatis, et pro fidei domesticis vos externis nationibus opponatis, et sub Jesu Christo duce vestro acies Christiana, acies invictissima, melius quam ipsi veteres Israelitae pro vestra Jerusalem decertetis, et Turcos qui in ea sunt nefandiores quam Jebusaei impugnetis et expugnetis.

Pulchrum sit vobis in illa civitate mori pro Christo, in qua pro vobis Christus mortuus est. Caeterum si vos antea mori contigerit, id ipsum autumate mori in via, si tamen Christus in sua vos invenerit militia. Deus enim denarii retributor est prima et hora sexta. Horrendum est, fratres, horrendum est vos in Christianos rapacem manum extendere. In [Col. 0568A] Sarracenos gladium vibrare singulare bonum est, quia et charitas est pro fratribus animas deponere. Ne vero de crastinis eventionibus solliciti sitis, sciatis quia timentibus Deum nihil deest, nec iis qui eum diligunt in veritate. Facultates etiam inimicorum nostrorum vestrae erunt, quoniam et illorum thesauros exspoliabitis, et vel victoriosi ad propria remeabitis, vel sanguine vestro purpurati perenne bravium adipiscemini. Tali imperatori militare debetis, cui panis deesse non potest, cui quae rependat nulla desunt stipendia. Via brevis est, labor permodicus est, qui tamen immarcescibilem vobis rependat coronam. Jam nunc ergo auctoritate loquamur prophetica: Accingere, homo unusquisque, gladio tuo super femur tuum potentissime (Psal. XLIV). Accingimini, [Col. 0568B] accingimini, inquam, et estote filii potentes, quoniam melius est nobis mori in bello quam videre mala gentis nostrae et sanctorum (I Mach. III). Non vos demulceant illecebrosa blandimenta mulierum rerumque vestrarum, quin eatis; nec vos deterreant perferendi labores, quatenus remaneatis.

Vos, fratres et coepiscopi, consacerdotes et cohaeredes Christi, per Ecclesias vobis commissas idipsum annuntiate, et viam in Jerusalem toto ore universaliter praedicate. Confessi peccatorum suorum ignorantiam, securi de Christo celerem impetrent veniam. Vos autem qui ituri estis, habebitis nos pro vobis oratores, nos habeamus vos pro populo Dei pugnatores. Nostrum est orare, vestrum est contra Amalecitas pugnare. Nos extendemus cum Moyse [Col. 0568C] manus indefessas orantes in coelum; vos exerite et vibrate intrepidi praeliatores in Amalec gladium. Amen.



II.
(Concil. ibid. col. 501; D. RUINART, ibid., p. 373.)

Nostis, fratres dilectissimi, et vestram nosse id expedit charitatem, quomodo humani generis Reparator pro nostra omnium salute carnem assumens, et homo inter homines conversatus, terram promissionis, quam pridem patribus promiserat, propria illustravit praesentia, et assumptae dispensationis operibus, et crebra simul miraculorum exhibitione reddidit specialiter insignem; id enim et Veteris et Novi pene in omnibus syllabis docet series [Col. 0568D] Testamenti. Quadam sane dilectionis praerogativa certum est eam dilexisse, ita ut eam orbis partem, imo particulam, haereditatem suam dignatus est appellare, cum ejus sit omnis terra et plenitudo ejus. Unde per Isaiam ait: Haereditas mea Israel (Isa. XIV). Et item: Vinea Domini sabaoth domus Israel est (Isa. V). Et licet totam in partem praecipuam sibi dedicaverit ab initio, peculiarius tamen urbem sanctam sibi adoptavit in propriam, testante propheta qui ait: Diligit Dominus portas Sion super omnia tabernacula Jacob (Psal. LXXXVI). De qua gloriosa dicuntur, videlicet quod in ea docens, passus et resurgens Salvator, salutem operatus est in medio terrae. Ad hoc a saeculis est praeelecta ut tantorum esset conscia et cella familiaris mysteriorum. Electa [Col. 0569A] nimirum, quod ipse qui elegit testatur dicens: Et de Jerusalem civitate quam elegi veniet vobis Salvator.

Quam etsi, peccatis inhabitantium id exigentibus, justo judicio suo in manus impiorum saepius tradi permiserit Dominus, et durae jugum servitutis ad tempus eam sustinere passus sit, non tamen arbitrandum est quod eam quasi a se repudiatam abjecerit, cum scriptum sit: Flagellat Dominus omnem filium quem recipit (Hebr. XII); illi vero thesaurizat iram cui dicitur: Recessit zelus meus a te, jam amplius non irascar tibi (Ezech. XVI). Diligit ergo eam, nec intepuit erga eam dilectionis fervor cui dicit: Eris corona gloriae in manu Domini et diadema regni in manu Dei tui; et non vocaberis amplius [Col. 0569B] desolata, sed vocaberis voluntas mea quia complacuit Domino in te (Isa. LXII).

Haec igitur salutis nostrae cunabula, Domini patriam, religionis matrem, populus absque Deo, ancillae filius Aegyptiae, possidet violenter, et captivatis liberae filiis extremas imponit conditiones, quibus versa vice merito servire tenebatur.

Sed quid scriptum est? Ejice ancillam et filium ejus (Gen. XXI). Sarracenorum enim gens impia et mundanarum sectatrix traditionum loca sancta, in quibus steterunt pedes Domini, jam a multis retro temporibus violenta premit tyrannide; subactis fidelibus et in servitutem damnatis, ingressi sunt canes in sancta; profanatum est sanctuarium, humiliatus est cultor Dei populus, angarias patitur [Col. 0569C] indignas genus electum, servit in luto et in latere regale sacerdotium, princeps provinciarum facta est sub tributo civitas Dei. Cujus non liquefiat anima? cujus non tabescant praecordia iis ad animum recurrentibus? Quis haec siccis occulis audire potest, fratres charissimi? Templum Domini, de quo zelans Dominus vendentes ejecit et ementes ne domus Patris ejus fieret spelunca latronum, factum est sedes daemoniorum. Id ipsum enim et Matthathiam sacerdotem magnum, sanctorum progenitorem Machabaeorum, ad zelum accendit commendabilem, sicut ipse testatur dicens: Templum Domini quasi vir ignobilis, vasa gloriae ejus abducta sunt captiva (I Mach. II). Civitas Regis regum omnium, quae aliis regulas intemeratae tradidit fidei, gentium [Col. 0569D] superstitionibus cogitur invita deservire. Sanctae resurrectionis ecclesia, requies dormientis Domini, eorum sustinet imperia, foedatur spurcitiis eorum qui resurrectionis non habebunt participium, sed stipula ignis aeterni perennibus deputabuntur incendiis. Loca venerabilia divinis deputata mysteriis, quae Dominum in carne susceperunt hospitem, signa viderunt, senserunt beneficia, quorum omnium in se plena fide praetendunt argumenta, facta sunt gregum praesepia, stabula jumentorum. Laudabilis populus, cui benedixit Dominus exercituum, sub angariarum et sordidarum praestationum pondere gemit fatigatus; rapiuntur eorum filii, matris Ecclesiae chara pignora, ut gentium immunditiis deserviant, [Col. 0570A] et nomen Dei vivi abnegent, vel ore blasphement sacrilego compelluntur: aut impia detestantes imperia caeduntur gladiis more bidentium, sanctis martyribus sociandi. Non est sacrilegis locorum differentia, non est personarum respectus. In sanctuariis occiduntur sacerdotes et levitae, coguntur virgines fornicari, aut per tormenta perire, nec matronis aetas maturior suffragatur.

Vae nobis qui in hanc tam periculosi temporis descendimus miseriam, quam in spiritu praevidens electus a Domino David, rex fidelis, deplorat dicens: Deus, venerunt gentes in haereditatem tuam; polluerunt templum sanctum tuum (Psal. LXXVIII). Et item: Populum tuum humiliaverunt et haereditatem tuam vexaverunt. Utquid, Domine, irasceris in finem, accendetur [Col. 0570B] velut ignis ira tua? (Psal. XCIII.) Ubi sunt misericordiae tuae antiquae, Domine? (Psal. LXXXVIII.) Verumne est quod dicitur: Non obliviscetur misereri Deus, non continebit in ira sua misericordias suas? Recordare, Domine, quid acciderit nobis, intuere et vide opprobrium nostrum (Thren. V). Vae nobis! utquid nati sumus videre corruptionem populi nostri et contritionem civitatis sanctae et sedere illic, cum dantur in manibus inimicorum sancta (I Mach. II).

Vos igitur, dilectissimi, armamini zelo Dei, accingimini unusquisque gladio suo super femur suum potentissime (Psal. XLIV). Accingimini, et estote filii potentes: melius est enim nobismori in bello quam videre mala gentis nostrae et sanctorum (I Mach. III). Si quis zelum legis Dei habet, adjungat se nobis. Subveniamus fratribus [Col. 0570C] nostris, dirumpamus vincula eorum et projiciamus a nobis jugum ipsorum (Psal. II). Egredimini et Dominus erit vobiscum. Arma quae caede mutua illicite cruentastis, in hostes fidei et nominis Christiani convertite. Furta, incendia, rapinas, homicidia, et caetera qualia qui agunt regnum Dei non possidebunt, hoc Deo beneplacito redimite obsequio, ut delictorum quibus Dominum ad iracundiam provocastis, celerem indulgentiam pro vobis obtineant haec pietatis opera et deprecatio collata sanctorum. Monemus igitur et exhortamur in Domino, et in remissionem peccatorum injungimus, ut fratribus nostris et coelestis regni cohaeredibus (omnes enim invicem sumus membra, haeredes quidem Dei, cohaeredes audem Christi [Rom. VIII]) qui Hierosolymis et [Col. 0570D] in finibus ejus habitant, afflictioni et laboribus compatientes, infidelium insolentiam, qui sibi regna, principatus et potestates subjicere contendunt, debita compescatis animadversione, et illis totis viribus occurratis, quibus est propositum nomen delere Christianum. Alioquin futurum est ut in proximo Ecclesia Dei jugum indebitae praeferens servitutis, fidei sentiat dispendium, praevalente gentilium superstitione. In quanta enim positi sint afflictione noverunt ex vobis nonnulli qui haec quae loquimur oculata conspexerunt fide, et praesens illorum per manum Petri viri venerabilis, qui praesens est, ad nos delata docet epistola. Nos autem de misericordia Dei et beatorum Petri et Pauli apostolorum auctoritate confisi, fidelibus [Col. 0571A] Christianis, qui contra eos arma susceperint, et onus sibi hujus peregrinationis assumpserint, immensas pro suis delictis poenitentias relaxamus. Qui autem ibi in vera poenitentia decesserint, et peccatorum indulgentiam et fructum aeternae mercedis se non dubitent habituros. Interim vero eos qui ardore fidei ad expugnandos illos laborem istum assumpserint, sub Ecclesiae defensione et beatorum Petri et Pauli protectione, tanquam verae obedientiae filios recipimus, et ab universis inquietationibus tam in rebus quam in personis statuimus manere securos. Si vero quispiam molestare eos ausu temerario praesumpserit, per episcopum loci excommunicatione feriatur et tandiu sententia ab omnibus observetur, donec et ablata reddantur, et de illatis damnis [Col. 0571B] congrue satisfaciat.

Episcopi vero et presbyteri, qui talibus fortiter non restiterint, officii suspensione mulctentur, donec misericordiam sedis apostolicae obtineant.



III.
(Ex WILLELMO MALMESBURIENSI, l. IV, cap. 2, p. 74.)

Multa, fratres charissimi, diebus his vobis dicta recolitis, quaedam in concilio nostro jussa, quaedam inhibita. Inconditum et confusum scelerum chaos exigebat multorum dierum interstitium; veternus morbus volebat cauterium. Dum enim indulgenti fune clementiae dimittimus lineam, multa modo apostolatus nostri offendit officium quae praescinderet, [Col. 0571C] nulla quibus parceret. Sed fuerit hactenus humanae fragilitatis quod peccastis, quod illecebrarum involucris sopiti, coelestem exasperastis misericordiam, suspensam parvipendendo iracundiam. Fuerit mundanae temulentiae quod, legitima non curantes matrimonia, alieni cubilis non pensastis injuriam. Fuerit aviditatis nimiae quod fratres vestros, illo magno et eodem pretio emptos, ut quisque poterat illaqueantes, contumeliose pecuniis emunxistis. Nunc vobis inter ista peccatorum naufragia constitutis portus placidae quietis aperitur, nisi negligatis: parvi laboris in Turcos compendio retribuetur vobis perpetuae statio salutis. Comparate nunc labores quos in scelerum exercitio habuistis et eos quos in itinere quod praecipio habituri estis. Plures vel adulterii vel [Col. 0571D] homicidii meditatio dat timores (nihil enim timidius nequitia, ut ait Salomon [Sap. XVII]), multos labores; quid enim laboriosius injustitia? Qui autem ambulat simpliciter, ambulat confidenter (Prov. X, 9). Horum laborum, horum timorum exitus erat peccatum. Stipendium autem peccati mors (Rom. VI, 23), mors vero peccatorum pessima (Psal. XXXIII, 22). Nunc a vobis par labor atque metus pretio meliore petuntur. Horum laborum erit causa charitas, si sic praecepto Dominico admoniti animas pro fratribus ponatis (I Joan. III, 16); charitatis stipendium erit gratia Dei; Dei gratiam sequetur vita aeterna. Ite ergo feliciter, ite confidenter ad inimicos Dei persequendos. Illi enim jam pridem (proh quantus Christianorum pudor!) Syriam, Armeniam, [Col. 0572A] omnem postremo Asiam minorem (cujus provinciae sunt Bithynia, Phrygia, Galatia, Lydia, Caria, Pamphylia, Isauria, Lycia, Cilicia) occuparunt; nunc Illyricum et omnes inferiores terras insolentes inquietant, usque ad mare quod brachium Sancti Georgii vocatur. Quid quod Dominicum monumentum, unicum fidei pignus, ditioni suae vindicant, et ejus urbis introitum peregrinis nostris venditant, quae solis Christianis patere deberet, si aliquod solitae virtutis vestigium eis inesset. Hoc si solum esset, frontes nostras onerare sufficeret; jam vero quis ferat nisi multum iners, nisi Christianae gloriae invidus, quod non ex aequo divisimus orbem. Illi Asiam, tertiam mundi partem, ut haereditarium nidum inhabitant, quae a majoribus nostris aequa [Col. 0572B] duabus residuis partibus et tractuum longitudine, et provinciarum magnitudine non immerito aestimata est. Ibi olim devotionis nostrae rami pullularunt, ibi apostoli omnes, praeter duos, mortes suas consecrarunt; ibi modo Christicolae, si qui supersunt, pauperculo agricolatu transigentes inediam, nefandis illis vectigal pensitant, vel tacitis suspiriis vestrae libertatis desiderantes conscientiam, quia perdidere suam. Illi Africam, alteram orbis partem, ducentis jam annis et eo amplius armis possessam tenent, quod ideo Christiani honoris periculum pronuntio, quia fuerit terra illa olim praeclarorum ingeniorum altrix, quae divinis scriptis omnem vetustatis situm a se repellent, quandiu fuerit qui Latinas litteras legat. Norunt litterati quod loquor. [Col. 0572C] Tertium mundi clima Europa restat, cujus quantulam partem inhabitamus Christiani, nam omnem illam barbariem quae in remotis insulis glacialem frequentat Oceanum, quia more belluina victitat, Christianam quis dixerit? Hanc igitur nostri mundi portiunculam Turci et Sarraceni bello premunt, jamque a trecentis annis Hispania et Balearibus insulis subjugatis, quod reliquum est spe devorant, homines inertissimi, et qui cominus pugnandi fiduciam non habentes, fugax bellum diligunt. Nunquam enim Turcus pede conserto martem audet; sed pulsus loco longe tendit nervos et permittit vulnera ventis; et quia habet tela mortifero succo ebria, in hominem quem percutit non virtus sed virus mortem [Col. 0572D] facit. Quidquid igitur agit, fortunae, non fortitudini attribuerim, et quod pugnat fuga, veneno [al., quod pugnat, fuga et veneno]. Constat profecto quod omnis natio quae in ea plaga nascitur, nimio solis ardore siccata, amplius quidem sapit, sed minus habet sanguinis; ideoque vicinam pugnam fugiunt, quia parum sanguinis se habere norunt. Contra populus qui oritur in arctos pruinis, et remotus est a solis ardoribus, inconsultior quidem, sed largo et luxurianti superbus sanguine, promptissime pugnat. Vos estis gens in temperatioribus mundi provinciis oriunda, qui sitis et prodigi sanguinis ad mortis vulnerumque contemptum, et non careatis prudentia; namque modestiam servatis in castris et in dimicatione utimini consiliis. Itaque scientia et [Col. 0573A] fortitudine praediti aggredimini memorabile iter, totis saeculis praedicandi si fratres vestros periculo exueritis, praesentibus ex Dei nomine praecipio, absentibus mando. Ituri et Christianitatem propugnaturi, specimen crucis vestibus insigniant, ut intestinae fidei foras amorem praetendant, habentes per Dei concessum et beati Petri privilegium omnium absolutionem criminum; et hac interim laetitia laborem itineris allevient, habituri post obitum felicis martyrii commercium.

Ponentes ergo ferias sceleribus, ut saltem in his regionibus liceat Christianis pacifice vincere, vadite, illam fortitudinem, prudentiam illam quam in civili conflictu habere consuestis, justiori effundentes praelio. Ite praedicabiles per orbem milites, ite et prosternite [Col. 0573B] ignavas gentes. Eat famosa Francorum virtus cum appendiciis sibi gentibus solo sui nominis terrore totum orbem motura. Sed quid diutius vos immoror, ut fortitudinem gentilium verbis extenuem. Imo proponite animis vestris deificam sententiam, Angusta est via quae ducit ad vitam (Matth. VII, 14). Esto ergo ut sit semita itinerantium arcta, plena mortibus, suspecta periculis; sed haec eadem vos amissam ducet ad patriam, per multas enim tribulationes oportet vos ingredi in regnum Dei. Spectate ergo animo, si prensi fueritis cruces, spectate catenas, quaecunque denique possunt tormenta infligi; operimini pro fidei vestrae robore horrenda supplicia, ut si necesse fuerit, damno corporum agatis animarum remedium; mortem ne timetis, viri fortissimi [Col. 0573C] fortitudine et audacia praestantes? nihil certe poterit comminisci in vos humana nequitia quo superna pensetur gloria. Non enim sunt condignae passiones hujus temporis ad futuram gloriam quae revelabitur in nobis (Rom. VIII, 18). An nescitis quod vivere hominibus est calamitas, mori felicitas? Haec vobis doctrina, si recordamini, cum lacte matrum affusa est sacerdotum verbo, hanc majores vestri martyres praetenderunt exemplo. Mors enim a coenulento carcere liberat animas ad proprium locum pro meritis evolaturas; mors accelerat bonis patriam, mors praescidit reis malitiam; per mortem ergo liberae animae vel oblectantur gaudiis, spe meliora praesumentes, vel fruuntur suppliciis, nihil pejus [Col. 0573D] timentes. Dum autem vinculis corporum irretiuntur trahunt ab ipsis terrulenta contagia, et quod veraciter quis dicat, mortuae sunt. Nec enim luteum coelesti, nec divinum mortali pulchre cohaeret. Plurimum quidem potest anima etiam nunc corpori juncta; instrumentum enim suum vivificat, latenter id movens, et ultra mortalem naturam gestis producens. Verumtamen cum sarcina qua in terram trahitur absoluta, proprium locum receperit, beatam et undique liberam participat fortitudinem, quomodocunque divinae naturae invisibilitati communicans. Gemino ergo functa officio, corpori vitam ministrat cum adest, causam vero mutationis, cum recedit. Videtis quam jucunde anima in dormiente corpore vigilet, et a sensibus seducta pro divina [Col. 0574A] cognatione multa futura praevideat. Cur ergo mortem timetis, qui somni requiem, quae instar mortis est, diligitis? Res est nimirum dementiae pro cupiditate brevis vitae invidere sibi perpetuam. Quin potius, fratres charissimi, si ita contigerit, ponite pro fratribus animas vestras, vacuate ab impiis Dei sacrarium, extrudite latrones, inducite pios, nulla vos necessitudinis pietas contineat, quia prima hominis pietas in Deum. Nullum natalis soli charitas tricet, quia diversis respectibus Christiano totus est mundus exsilium et totus mundus patria, ita exsilium patria et patria exsilium. Nullum patrimoniorum amplitudo remoretur, quia ampliora sunt quae promittuntur; nec ea quae inani spe miseris adulentur, vel ignavam mentem pigro rerum medicamine palpent, [Col. 0574B] sed crebris exemplis exhibita, frequenti usu comprobata. Et haec quidem sunt dulcia, sed caduca, et quae cum temporibus suis centuplicatum pretium importent. Haec edico, haec mando, terminumque proximi veris affigo. Aderit Deus euntibus, ut eis bonus arrideat annus, cum copia frugum, tum serenitate temporum. Morituri coeli intrabunt triclinium, victuri videbunt sepulcrum Dominicum; et quae major felicitas, quam ut homo in terris agens videat loca illa in quibus coelorum Dominus conversatus est humanitus. Felices qui ad haec vocantur munia, ut illa nanciscantur munera; fortunati qui ista meditantur praelia, ut illa consequantur praemia.



IV.
(D. RUINART, Vita Urbani, Append., p. 381, ex Historia Italiae Hieronymi BRIANI, l. VII.)
[Col. 0574C]

Gratias ago Deo maximas quod vos tanta animarum consensione atque alacritate arma pro Christo Redemptore vestro suscepturos esse ostenditis. Nos autem, ut studia vestra, quoad possumus, adjuvemus, misericordia Dei, et beatorum Petri ac Pauli auctoritate confisi, omnibus qui ad hoc bellum prodierint, omnia pro delictis suis piacula relaxamus, eosque sub Ecclesiae tutelam ac beatorum Petri et Pauli clientelam tanquam verae obedientiae filios suscipimus, et ab omnibus vexationibus corporum fortunarumque tutos esse statuimus.



V.
(DUCHESNE, Script. Franc., IV, 816, Historia Hierosolymitana FULCHERII Carnotensis, lib. I, cap. 1.)
[Col. 0574D]

Dilectissimi fratres, apostolatus apice Dei permissu orbi terrae praelatus, occasione necessaria supereminente, tanquam monitionis divinae legatus, ad vos Dei servos has in partes condescendi Urbanus. Et quos dispensatores ministeriorum Dei aestimavi, tales et fideles, simulationis explosa eluvione, reperiri optavi. Quod si aliquid gibbosum vel tortuosum, modestia rationis justitiae semota, contra legem Dei obsistat, praesente subfragamine divino, diligenter expedire satagam. Dominus enim supra familiam suam, ut ei pro tempore pabula modesto sapore condita ministretis, vos dispensatores constituit. Beati autem eritis, si fideles tandem dispensationis exactor vos invenerit. Pastores etiam nuncupamini: [Col. 0575A] videte autem ne mercenarii more fungamini. Veri ergo pastores, et baculos semper in manibus habentes, estote; nec dormitantes, gregem vobis commissum undique conservate. Nam si per incuriam vestram aut negligentiam ovem quamvis lupus abripuerit, mercedem nimirum vobis paratam apud Dominum nostrum amittetis: et delictorum flagris primitus asperrime caesi, postmodum vero in custodiam funestae conversationis truculenter subruemini. Vos vero juxta sermonem evangelicum, sal estis terrae; quod si defeceritis, ambigitur quomodo saliatur. O quanta salitio! vere necesse est vos plebem idiotam, et mundi lasciviae supra modum inhiantem, sapientiae sale corrigendo salire, ne delictis [Col. 0575B] putrefacta, dum eam alloqui quandoque voluerit, Domino insalsa puteat. Nam si vermes, hoc est peccata, causa desidiae procurationis vestrae, in ea repererit, illico vilipensam in praecipitium spurcitiarum eam subigi praecipiet. Et quia tantum perditum ei restaurare nequiveritis, vos judicio damnatos a familiaritate dilectionis suae prorsus exterminabit. Sed hujusmodi salitorem oportet esse prudentem, provisorem, modestum, edoctum, pacificum, scrutatorem, pium, justum, aequum, mundum. Nam quomodo, indoctus doctos, immodestus modestos, immundus mundos efficere valebit? Quod si pacem oderit, quomodo pacificabit? Aut si quis habuerit manus suas sordidas, quomodo sordes alterius coinquinationis tergere poterit? Lectum est etiam quod si [Col. 0575C] caecus caecum duxerit, ambobus cavea patebit. Caeterum vos ipsos prius corrigite, ut irreprehensibiliter subditos queatis emendare. Siquidem amici Dei vultis esse, quae sentitis ei placita libenter exercete. Res ecclesiasticas praecipue in suo jure constare facite, et ut Simoniaca haeresis nullatenus apud vos radicet, cavete ne vendentes aut ementes pariter flagris flagellati Dominicis, per angiportus ad exterminium confusionis miserabiliter propellantur. Ecclesiam suis ordinibus omnimode liberam ab omni saeculari potestate sustentate, decimasque Deo proprias de omnibus terrae cultibus fideliter dari facite; nec vendantur, aut retineantur. Quod qui episcopum ceperit, omnino exlex habeatur. Quod qui monachos vel clericos, vel sanctimoniales, et eorum famulos [Col. 0575D] ceperit aut exspoliaverit, vel peregrinos vel mercatores, anathema sit. Raptores, et domorum combustores, et eorum consentientes, ab Ecclesia extorres, anathemate feriantur. Summopere igitur considerandum est qua multandus sit poena qui aliena diripit, si inferni damnatione percutitur qui propria non largitur. Sic enim diviti in Evangelio memorato contigit: qui non idcirco punitus est quod aliena abstulisset, sed quia rebus acceptis seipsum male dereliquit. His vero, ut dictum est, iniquitatibus, charissimi, mundum vidistis gravissime diu confusum fuisse, adeo ut nullus in aliquibus provinciarum vestrarum, sicut nobis a referentibus patefactum est, per imbecillitatem forsitan justificationis vestrae virtute per viam gradi audeat, quin vel die [Col. 0576A] a praedonibus, vel nocte a latronibus, aut vi, aut ingenio maligno, in domo vel extra subripiatur. Quapropter treviam, sic vulgariter dictam, jam dudum a sanctis Patribus nostris determinatam, reformari oportet: quam firmissime unusquisque vestrum in episcopatu suo teneri faciat, monendo flagito. Quod si aliquis sive aviditate, sive superbia seductus, eam sponte infregerit, Dei auctoritate et hujus concilii decretorum sanctione anathematizetur.

Quoniam, o filii Dei, si pacem apud vos tenendam et Ecclesiae jura fideliter conservanda sustentare, virilius solito Deo polliciti estis, exstat operae pretium ut insuper ad quoddam aliud negotium Dei et vestrum emendatione Dominica nuper vegetati, [Col. 0576B] probitatis vestrae valitudinem versetis. Necesse enim est quatenus cum fratribus vestris in orientali parte habitantibus, auxilio vestro jam saepe proclamato indigis, accelerato itinere succurratis. Invaserunt enim eos, sicuti plerisque vestrum jam dictum est, usque mare Mediterraneum, ad illud scilicet quod Brachium Sancti Georgii vocant, Turci et Arabes, apud Romaniae fines: et terras illorum Christianorum magis magisque occupando, lite bellica jam vice septuplicata victos superaverunt, multos occidendo vel captivando, ecclesiasque subvertendo, regnum quoque vastando. Quos quidem si sic aliquandiu quiete permiseritis, multos latius fideles Dei supergredientur. Qua de re supplici prece hortor, non ego, sed Dominus, ut cunctis cujuslibet ordinis tam peditibus [Col. 0576C] quam equitibus, tam pauperibus quam divitibus, edicto frequenti vos, Christi praecones, suadeatis, ut ad id genus nequam e regionibus nostratibus exterminandum tempestive Christicolis opitulari satagant. Praesentibus dico, absentibus mando: Christus autem imperat. Cunctis autem illuc euntibus, si aut gradiendo, aut transfretando, sive contra paganos dimicando, vitam finierint, peccaminum remissio praesens aderit: quod ituris annuo, dono tanto investitus a Deo. O quantum dedecus, si gens tam spreta, degener, et daemonibus ancilla, gentem cunctipotentis Dei fide praeditam, et Christi nomine splendidam, sic superaverit! O quanta improperia nobis ab ipso Domino imputabuntur, si eos non juveritis qui professione Christiana censentur, sicut et [Col. 0576D] nos! Procedant contra infideles ad pugnam jam incipi dignam, tropaeo explendam, qui abusive privatum certamen contra fideles consuescebant distendere quondam. Nunc fiant milites, qui dudum exstiterunt raptores. Nunc rite contra barbaros pugnent, qui olim contra fratres et consanguineos dimicabant. Nunc aeterna praemia nanciscantur, qui dudum pro solidis paucis mercenarii fuerunt. Pro honore duplici laborent, qui pro detrimento corporis et animae se fatigabant. Quinimo hic tristes et pauperes, illic locupletes; hic inimici Domini, illic amici ejus erunt. Ituris autem mora non differat iter: sed propriis locatis, sumptibusque collectis, cessante bruma, verno subsequente, Domino praevio tramitem alacriter intrent.



VI.
(Gesta Dei per Francos, Opp. GUIBERTI, S. Mariae Novigenti abbatis, edit. DACHERY, pag. 377.)
[Col. 0577A]

Si inter Ecclesias toto orbe diffusas aliae prae aliis reverentiam pro personis locisque merentur: pro personis, inquam, dum apostolicis sedibus privilegia majora traduntur; pro locis vero, dum regiis urbibus eadem quae personis dignitas, uti est civitas Constantinopolitana, praebetur: illi potissimum Ecclesiae deberemus, ex qua gratiam redemptionis et totius originem Christianitatis accepimus. Si enim verum constat quod a Domino dicitur, quia videlicet Salus ex Judaeis est (Joan. IV, 22) et Dominum Sabaoth semen nobis reliquisse constat, ne sicut Sodoma simus et Gomorrhae similes fiamus (Rom. [Col. 0577B] IX, 29), et semen nostrum Christus est, in quo salus et omnium gentium benedictio est, ipsa terra et civitas in qua habitavit et passus est, Scripturarum testimonio sancta vocatur. Si enim haec terra, Dei haereditas et templum sanctum, antequam ibi obambularet ac pateretur Dominus, in sacris et propheticis paginis legitur, quid sanctitatis, quid reverentiae obtinuisse tunc creditur, cum Deus majestatis ibidem incorporatur, nutritur, adolescit, et corporali vegetatione hac illacque perambulat aut gestatur? et, ut cuncta quae longo verborum gyro narrari possunt, digna brevitate constringam, ubi Filii Dei sanguis, coelo terraque sanctior, effusus est; ubi corpus, paventibus elementis mortuum, in sepulcro quievit, quid putamus venerationis emeruit? Si, [Col. 0577C] ipso Domino nostro recens interfecto, et a Judaeis adhuc civitate possessa, sancta civitas ab evangelista vocatur, cum dicitur: Multa corpora sanctorum qui dormierant, surrexerunt, et venerunt in sanctam civitatem, et apparuerunt multis (Matth. XXVII, 53); et a propheta Isaia dicitur: Erit sepulcrum ejus gloriosum (Isa. XI, 10), cum ipsa sanctitas, civitati semel Deo ipso sanctificatore per seipsum indita, nullo malo superveniente exinaniri valeat, et eodem modo indivisibiliter sepulcri gloria constet, summis studiis, fratres charissimi, vobis elaborandum est, ut sanctitas civitatis, ac sepulcri gloria, quae gentilium frequentatione quantum in ipsis est crebro polluitur, si ad Auctorem illius sanctitatis et gloriae [Col. 0577D] aspiratis, si ea quae in terra sunt vestigiorum ejus signa diligitis, si expetitis, Deo vos praeeunte, Deo pro vobis praeliante, mundetur.

Si Machabaeis olim ad maximam profuit pietatis laudem, quia pro caeremoniis et templo pugnarunt, et vobis, o milites Christiani, legitime conceditur ut armorum studio libertatem patriae defendatis, si limina etiam apostolorum, vel sanctorum quorumlibet, tanto sudore petenda putatis, quid crucem, quid sanguinem, quid monumentum eruere, quid visitare, quid pro his eruendis animarum pretia impendere, detrectatis? Indebita hactenus bella gessistis, in mutuas caedes, vesana aliquoties tela solius cupiditatis aut superbiae causa torsistis; ex quo perpetuos interitus, et certa damnationis exitia meruistis. [Col. 0578A] Nunc vobis bella proponimus quae in se habent gloriosum martyrii munus, quibus restat praesentis et aeternae laudis titulus. Ponamus modo in Jerusalem Christum neque mortuum, nec sepultum, nec ibidem vixisse aliquando. Certe, si haec deessent omnia, solum illud, ad subveniendum terrae et civitati vos excitare debuerat, quia de Sion exierit lex, et verbum Domini de Jerusalem (Isa. II, 3); si enim ex Jerosolymitano, quidquid Christianae praedicationis est fonte manavit, rivuli, quaquaversum toto terrarum orbe dispersi, catholicae multitudinis corda retorqueant, ut solerter attendant quid fonti tam irriguo debeant. Si ad locum unde exeunt, flumina revertuntur, ut iterum fluant, juxta dictum Salomonis (Eccle. I, 7), gloriosum vobis videri debet, [Col. 0578B] si ei loco repurgium possitis impendere, unde baptismatis purgamentum, et fidei documentum vos constitit accepisse.

Et est vobis praeterea summa deliberatione pensandum, si ipsam matrem Ecclesiarum Ecclesiam, vobis elaborantibus, ad Christianitatis cultum reflorere, Deo per vos agente, contigerit, ne forte contra propinqua Antichristi tempora ad fidem partes Orientis aliquas restitui velit. Perspicuum namque est Antichristum non contra Judaeos, non contra gentiles bella facturum, sed, juxta etymologiam sui nominis, Christianos pervasurum. Et, si Antichristus ibidem Christianum neminem sicuti hodie vix aliquis habetur inveniat, non erit qui sibi refragetur, aut quem jure pervadat. Juxta enim Danielem, et Hieronymum [Col. 0578C] Danielis interpretem, fixurus est in Oliveti monte tentoria, et Jerosolymis, in Dei templo, tanquam sit Deus, certum est, Apostolo dicente, quod sedeat (II Thess. II, 4), et juxta eumdem prophetam, tres reges (Dan. VII, 24), Aegypti videlicet, Africae ac Aethiopiae, haud dubium quin pro Christiana fide primos interficiat. Quod quidem nullatenus fieri poterit, nisi, ubi nunc paganismus est, Christianitas fiat. Si ergo piorum praeliorum exercitio studeatis, ut sicut ab Jerosolymis Dei notitiae seminarium accepistis, ita illic mutuate redhibitionem gratiae restituatis, ut per vos nomen catholicum propagetur, quod Antichristi Antichristianorumque perfidiae refragetur. Quis non conjicere potest quod Deus, qui [Col. 0578D] universorum spem exuberantia virtutis exsuperat, per scintillam vestram tantae paganitatis arundineta consumat, ut Aegyptum, Africam Aethiopiamque, quae a nostrae credulitatis communione desciscunt, intra hujus rudimenta legis includat, et homo peccator, filius perditionis aliquos rebelles inveniat?

Et ecce Evangelium clamat Jerusalem calcandam a gentibus, donec impleantur nationum tempora (Luc. XXI, 24). Bifariam intelligi possunt tempora nationum, aut quia Christianis dominatae sunt ad placitum, et pro suis libidinibus turpitudinum omnium volutabra sectatae sunt, et in cunctis his nullum obicem habuerunt, tempus enim suum habere dicuntur quibus ad votum cuncta suppetunt, ut est illud: Tempus meum nondum advenit; tempus autem vestrum semper paratum [Col. 0579A] est (Joan. VII, 6), unde et voluptuosis solet dici: Vos habetis tempus vestrum: aut rursus, tempora nationum sunt plenitudines gentium, quae antequam Israel salvus fiat, subintraturae sunt; haec tempora, fratres charissimi, modo forsitan implebuntur, dum per vos, Deo cooperante, paganorum potentiae repellentur, et fine saeculi jam propinquo, et si gentes desinent converti ad Dominum, quia, juxta Apostolum, oportet fieri a fide discessionem (II Thess. II, 3). Primum tamen necesse est, juxta prophetas, ante adventum Antichristi, in illis partibus, aut per vos, aut per quos Deo placuerit, renovari Christianitatis imperium, ut omnium malorum caput, qui ibidem regni thronum habiturus est, fidei aliquid contra quod pugnet reperiat nutrimentum

[Col. 0579B] Cogitate itaque apud vos quod vos Omnipotens ad hoc fortasse provideat, quatenus Jerusalem per vos a tanta conculcatione restituat. Rogo, perpendite quibus cordibus gaudia illa poterunt concipi, cum sanctam civitatem vestro adminiculo viderimus suscitari, et prophetica nostris temporibus, imo oracula divina, compleri. Moveat memoriam vestram quod voce ipsius Domini ad Ecclesiam dicitur: Ab Oriente adducam semen tuum, et ab Occidente congregabo te (Isa. XLIII, 5). Semen nostrum Deus adduxit ab Oriente, quia duplici modo orientalis illa provincia edidit primitiva incrementa nobis Ecclesiae. Sed ab Occidente eam congregat, dum per eos qui ultimi, fidei documenta coeperunt, Occidentales scilicet (quod per vos, praestante Deo, fieri posse putamus), [Col. 0579C] Jerosolymitana damna restaurat.

Si Scripturarum vos non excitant dicta, nec nostra vestros animos penetrant monita, excitet saltem vos, eorum qui sancta loca adire desiderant magna miseria. Perpendite eos qui peregrinantur, et per Mediterranea illuc vadunt, siquidem opulentiores sunt, quantis redhibitionibus, quantis violentiis subjacent, dum pene per singula milliaria pensiones coguntur, et tributa dependere, per quasque civitatis portas, per ecclesiarum et templorum ingressus redemptiones exsolvere; ad quasque de locis ad loca demigrationes, inflicta qualibet accusatione, ad redemptionem compellere? dare vero munera detractantes, quomodo gentilium praefecti consueverint, verberibus truculenter urgere? Quid de his dicturi [Col. 0579D] sumus, qui nihil prorsus habentes nudae fiducia paupertatis, dum nil praeter corpora videntur habere quod perdant, iter illud arripiunt? Dum ab eis pecunia, quae non est, suppliciis intolerandis exigitur, dum callos talorum ne forte quidpiam ibi insuerint, dissecando ac revellendo rimantur, crudelitas nefandorum ad hoc usque perducitur ut aurum vel argentum miseros absorbuisse putantes, aut data in potum scamonia, usque ad vomitum, vel etiam eruptionem eos vitalium urgent, vel ferro, quod dici nefas est, discissis ventribus, intestinorum quorumcunque involucra distendentes, quidquid habet natura secreti, horribili concisione aperiunt. Recolite, precor, eorum millia qui detestabiliter perierunt, et pro sanctis [Col. 0580A] locis agite, unde vobis pietatis rudimenta venerunt; ante vos, in sua bella mittendos, Christum fore signiferum indubitanter credite, et praecursorem individuum.



VII.
(Petri TUDEBODI, sacerdotis Suriacensis, Historia de Hierosolymitano itinere, l. I, c. 1, apud DUCHESNE, Script. Franc. IV, 777.)

Fratres, oportet nos multa pati pro nomine Christi, videlicet miserias paupertatum, persecutionum, egestatum, infirmitatum, nuditatis, famis et sitis, et alias hujusmodi, sicut idem Dominus suis ait, dicens: Oportet vos pati pro nomine meo; et: Nolite erubescere loqui ante facies hominum; ego vero dabo vobis os et sapientiam, ac deinceps subsequetur vos [Col. 0580B] larga retributio.



VIII
(DUCHESNE, Histoire de tous les cardinaux francais, t. II, p. 43, et FRIZO, Gallia purpurata.)

Existimastis forte, qui hic loci ad nos acciti convenistis, veri Christiani, solam fuisse rei ecclesiasticae ad normam fidei religionis componendae causam, quae me ab Urbe venire compulerit; fuit equidem in eo aliquid causae, sed alia urgentior, et qua major ulla dici non possit, nec excogitari, nos traxit. Paucos ante annos, gens a Perside Agarena, quam corrupte Sarracenam dicitis, sanctam civitatem Hierusalem, sanctamque terram invadens, cepit, diripuit, incendit, sacrosanctum Domini sepulcrum (quod sine lacrymis dicere nequimus) profanatum, [Col. 0580C] foedata etiam ecclesiae sacella, templaque ritus nostri aut solo aequata sunt, aut in profanos usus commutata. Abacti inde Christiani, pars fragilis, et cruciatuum impatiens saluti abrenuntiavit, circumciso praeputio facta est Sarracena, pars, in fide constans, per varios mortis modos lacerati laniatique, ut felix fuerit, quem carnifex petitum gladio obtruncavit. Mulieres Christianae, in urbibus oppidisque frequentissimae, quas ex vestris quorumdam, qui astatis, urbibus et oppidis devotio ad sancta inspicienda et adoranda loca per tot terras traxerat, omnia passae sunt quae dictu obscoena crudelis Christi hostis, non ad suam magis explendam libidinem, quod ad Christianorum dedecus excogitare potuit. Et, si Christiani, imo si viri estis, nec aequo audire animo potestis, [Col. 0580D] nec patienter tolerare. In quae omnia, ut illis pro dignitate nominis Christiani providere velitis, majorum exempla, maximum, quod imminet negligentibus, periculum, et praemiorum spes, vos non ducere magis quam trahere debebunt. Etenim subjectas quondam Romanorum imperio civitates, et terram sanctam a Turcis Sarracenisque nostris hostibus possideri, neminem esse vestrum qui ignoret certum habemus. Quas vero Europae provincias, quas urbes iidem premant, occupent, lacerentque infideles; si omnes simul ignoratis, unusquisque in sua provincia novit, nisi forte vos, Galli remotiores, haec non sentitis, qui Hispanorum Aquitanorumque, ab ea gente oppressorum, dum in servitutem [Col. 0581A] rapiuntur, in Africam abducuntur, clamores ejulatusque singulos per dies audire debetis. Sed nunquid vos, Germani, Saxones, Poloni, Bohemi, Hungari, etsi Turcas et Sarracenos intra viscera saevire vestra nondum sentitis, quam a vobis distent, vel fretis, vel fluminibus ignoratis? Italiam nunc alloquor, quam multos ante annos Sarraceni dimidiam pene occuparunt, in eamque adeo penetrarunt ut Christianorum caput, Petri sedem Romam, martyrum sanguine adhuc madentem, invasam obsederint, captasque apostolorum Petri et Pauli basilicas inquinaverint. Venetos hic video, Dalmatas, et alios sinus Adriatici accolas, qui, dum perpetua cum Sarracenis praelia, ut se tueantur, exercent, quod est Italiae reliquum defensant. Quid multis? fuit [Col. 0581B] hactenus in extremis ad septentrionem partibus Europae Constantinopolitanum imperium obex et tanquam murus, qui Turcas atque Sarracenos continuit et prohibuit, ne Hungaros, Polonos, Bohemos, ipsosque Alemannos primo, deinde caeteros obruerent Christianos. Pulsus vero ante paucos annos Asia imperator, de retinendis Constantinopolitanis Europae regionibus laborat. Si nunc ea respicitis consideratisque sola quae ante oculos sunt, si irruituro brevi Turcae et Sarraceno obsistere non pergitis, qui sacrum Domini sepulcrum, sanam Jesu Christi terram pedibus conculcatam a spurcissima gente tot annos inquinari neglexistis, eamdem in vestrum caput irruere brevi sentietis, matronas [Col. 0581C] a complexu vestro, vestras virgines, ab earum sinu, pueros et adolescentes vestros in servitutem vobiscum rapi dolentes moestique videbitis. Melius et majori cum gloria nostri progenitores inchoatam Romae et in Italia et per Europam dignitatem, ad totius orbis monarchiam extulerunt, per cujus omnes provincias et regiones nomen floruit Christianum [Col. 0582A] quod nostris temporibus ad parvum orbis angulum coangustari, et quotidie de excidio periclitari videmus. Sed propinquiora attingamus, Carolus iste, cognomento magnus vester, Germani, pene avita origine: Vester, Franci, rex vestrum ingens decus, Hispaniae, Aquitaniae et ipsis Franciae finibus incumbentes Sarracenos infinita mortalium examina deturbavit. Carolus Sarracenos Italia (ut fama vos vulgatis) terra sancta Hierosolimisque expulit. Et quo audebitis pacto post haec dicere, solam esse vel primariam gentem Franciam, quam vere Christianam appellare liceat, si in ea quae vobis adest, opulentia, Sarracenos et Turcas, post captum inquinatumque Domini sacrum sepulcrum, populi etiam Christiani reliquias capi opprimique per ignaviam [Col. 0582B] permiseritis? Expergiscimini, obtestamur, et per viscera misericordiae Dei nostri oramus, viri fortes orbi Christiano exemplum incitamentumque futuri, arma capite, turmas, cohortes, legiones educite, tam multos habituri sequaces, quam id ardenti animo facere ostendetis. Aderit vobis omnipotens Deus, angelos suos ante faciem vestram, qui dirigant gressus vestros, coelo dimittet. Capite igitur et arripite arma, Christiani, Dominicum sepulcrum liberaturi, in quo omnes aeternam vobis comparabitis gloriam, tum etiam rerum saeculi incomparabiles divitias parabitis. Nos denique de misericordia Dei, beatorum Petri et Pauli auctoritate confisi, fidelibus Christianis, qui contra paganos venerabilia loca hujusmodi detinentes arma susceperint, [Col. 0582C] cunctas sibi pro delictis suis poenitentias relaxamus. Interim vero, eos qui ardore fidei laborem istum assumpserint, sub Ecclesiae Romanae protectione, tanquam verae obedientiae filios suscipimus, et ab universis inquietationibus tam in persona quam in rebus statuimus manere securos.




[Col. 0581]
EPITAPHIUM SIMONIS COMITIS CRESPEIENSIS Scriptum in pyramide ejusdem, a domno papa Urbano, cognomento Odone [(66) 1Kb] .


[Col. 0581D] Simon habens nomen, majorum sanguine claro,
   Francorum procerum, pars ego magna fui.
Paupertatis amans, patriam mundumque reliqui,
   Christum divitiis omnibus anteferens.
Post ad apostolicam coelestis principis aulam
   Eximius tanti me patris egit amor.
Quo duce promerear tandem super astra levari:
   Hospitor hic sacras conditus ante fores.
[Col. 0582D] Olim facta patris renovans dictamine fratris
Discipulis normam scripsi sub paupere forma;
Sed quia nec spernit Deus haec, nec pauperiora,
Ostendit Moyses, operi capiendo minora.
Quare lectorem cupiens auxiliatorem,
Me legat absentem posco virtute carentem.




[Col. 0583]
B. URBANI EPITAPHIUM DUPLEX
(D. RUINART, Vita Urb., App., p. 280.)



I.
[Col. 0583A]

Canonicus Remensis Odo, quem Cluniacensis
   Hugo facit monachum, papa fit eximius?
Hic vivens lux Urbis erat, nox morte perennis,
   Urbs stetit Urbano stante, cadente cadit [al., ruente ruit].
Lege regens, et pace fovens te, Roma, beavit,
   Servans a vitiis intus, ab hoste foris.
Non flexit, non extulit hunc, non terruit unquam
   Dives, fama, potens; munere, laude, minis.
Eloquium linguam, sapientia pectus, honestas
   Mores ornabant, exteriora decor.
Ecce per hunc urbs sancta patet, lex nostra triumphat,
   [Col. 0584A] Gentes sunt victae, crescit in orbe fides.
Sed citius rapitur rosa, quae plus vernat in horto,
   Sic et florentem fata tulere virum.
Mors hominem, requies animum, cisterna cadaver,
   Solvit dura, fovet grata, profunda tegit.
   Suscipit, inter nos, nil nisi fama manet.



II.


Urbanum papam, quem Francia dixit Odonem,
   Quae regio tenerum protulerat puerum,
Vitales aurae morientem deseruere,
   In quo sic orbis lingua diserta ruit,
Ut simili careat doctore superstite mundus
   Hic igitur posuit flens sua Roma suum.



SAECULI XI AUCTORES ANNI INCERTI ACCEDUNT SCRIPTA



VALCANDUS MEDIANI MONASTERII IN LOTHARINGIA MONACHUS




[Col. 0583]
NOTITIA IN VALCANDUM
(Histoire littéraire de la France, tom. VII, pag 239.)

Valcande, inconnu à tous nos biographes, mérite néanmoins de tenir rang entre les écrivains ecclésiastiques. On sait peu de chose de sa personne, mais on est plus instruit des productions de sa plume. Il était moine de Moyenmoutier, au diocèse de Toul en Lorraine, et florissait encore après l'an 1014 (MART. Anec., t. III, p. 1109-1124). Les preuves de ceci se tirent de ses propres écrits. En parlant de S. Hidulfe, fondateur de cette abbaye, il le nomme son père et son nourricier. Ailleurs il rapporte plusieurs miracles opérés sous l'épiscopat de Berthold, et le gouvernement de l'abbé Nardulfe, qui commença en 1011 et finit en 1026 ou l'année suivante. Parmi ces événements il y en a un arrivé en 1014, ce qui montre que l'auteur n'écrivait qu'après cette époque (CAL. His. de Lor, t. IV, par. II, p. 61). Si cependant on s'arrêtait à un autre endroit où il est parlé de Lambert, un des succésseurs de Nardulfe, vers le milieu du même siècle, on croirait que Valcande aurait vécu jusque-la (MART., ib., p. 1121). Mais dom Calmet (ib., p. 56), ayant imprimé cet endroit entre deux crochets et en lettres italiques, nous fait juger que c'est une addition faite après coup. C'est aussi ce qui paraît visiblement par la lecture de l'ouvrage. Le nom de notre auteur n'a été connu du public qu'en l'année 1724. Pour ce qui est de ses écrits,

1o. On a de lui une Vie de S. Hidulfe, d'abord evêque de Trèves, puis fondateur et abbé de Moyenmoutier. Cet ouvrage, dans les manuscrits, ne porte le nom d'aucun auteur; et Jean-Jacques Chifflet a tenté de le donner à Brunon, depuis pape sous le nom de Léon IX, de quoi dom Martene et dom Durand, les premiers éditeurs, ne paraissent pas éloignés. Mais c'est un sentiment purement hasardé, et qui ne peut se soutenir. Brunon n'était point encore en âge d'écrire pour la postérité lorsque l'ouvrage est sorti des mains de son auteur. Il est plus juste de s'en rapporter à dom Humbert Belhomme, abbé de Moyenmoutier, qui, ayant travaillé à l'histoire de son abbaye, et fait à ce sujet des recherches particulières, a découvert que l'auteur, qu'il croyait d'abord anonyme, n'est autre que Valcande.

[Col. 0585] Son écrit est proprement un commentaire d'une Vie de S. Hidulfe, faite en 964, sur une autre beaucoup plus ancienne et fort prolixe du même saint, dont elle n'est qu'un simple abrégé. Cette première Vie, qui passait pour être une production des disciples de S. Hidulfe, et que dom Mabillon souhaitait extrêmement de recouvrer, est perdue depuis qu'elle fut abrégée; de sorte qu'il ne nous reste plus que l'abrégé qu'en firent en 964 les moines de Moyenmoutier, et le commentaire dont Valcande l'a illustré, en y conservant presque tout le texte de l'abrégé fait par ses confrères. Il y en a, à la vêrité, encore un autre beaucoup plus court, mais qui ne mérite presque pas qu'on en parle.

Celui-ci, dont on ignore le temps et l'auteur, a été d'abord imprimé dans le supplément de Surius, par Mosander, son confrère, qui en a changé le style (SUR., supp. 11 Jul., p. 575, 576). En 1723, les continuateurs de Bollandus l'ont réimprimé au IIIe volume de leur mois de Juillet, sur un manuscrit d'Utrecht, à la faveur duquel ils lui ont rendu sa première intégrité. L'année suivante, dom Belhomme le fit entrer dans la première partie de son Histoire de Moyenmoutier, qui parut à Strasbourg en un volume in-1o.

Dans l'une et l'autre édition ce plus court abrégé est précédé de celui qui fut fait vers l'an 964, et suivi de l'ouvrage de Valcande. On donne le premier sur un manuscrit de Moyenmoutier, ancien au moins de sept cents ans, et l'autre sur les manuscrits de Moyenmoutier, d'Epternac et de Paderborn.

Le tout est accompagné d'amples et savantes observations préliminaires, et de notes historiques et critiques de la façon de dom Belhomme et des autres éditeurs. On s'y attache à montrer et à rectifier les fautes énormes, surtout contre la chronologie, qui se trouvent dans l'un et l'autre ouvrage. Dès 1717 dom Martène et dom Durand avaient publié celui de Valcande sur le manuscrit de Paderborn dont on vient de parler.

2o Cet ouvrage dans le seul manuscrit de Moyenmoutier est immédiatement suivi d'un sermon du même auteur, dont les éditeurs n'ont pas jugé à propos de charger leurs recueils. C'est une invective contre la corruption des moeurs de ce temps-là, d'où Valcande prend occasion d'exhorter ses confrères à imiter les vertus de S. Hidulfe et de ses disciples.

3o Au lieu de ce sermon, les manuscrits de Paderborn et d'Epternac contiennent tout de suite un traité des successeurs de S. Hidulfe en Vosge. Il est hors de contestation que cet autre écrit appartient à l'auteur du précédent [(1) 2Kb] , qui l'y promet en termes non équivoques. Nous avons trois éditions de cet ouvrage de Valcande. Dom Martène et dom Durand l'ont d'abord donné à la suite de la Vie de S. Hidulfe. Mais ils en ont retranché plusieurs chapitres vers la fin, sur ce qu'ils leur ont paru peu intéressants. Ils ne contiennent en effet que quelques miracles. Dom Belhomme l'a inséré depuis dans la seconde partie de son Histoire de Moyenmoutier, et enfin dom Calmet parmi les preuves de l'Histoire de Lorraine. L'ouvrage est entier dans l'une et l'autre édition. Valcande l'emploie à donner la succession des abbés de son monastère, depuis S. Hidulfe jusqu'à Nardulfe, avec quelques traits de leurs Vies. Il y en a joint quelques autres touchant les divers états dans lesquels s'est trouvé Moyenmoutier pendant cet espace de temps. S'il n'en rapporte pas davantage il faut s'en prendre, selon lui, au défaut de monuments qui pouvaient l'en instruire. Son ouvrage, au reste, n'est pas exempt de fautes. Valcande y parlant d'un Fortunat, à qui Charlemagne donna l'abbaye de Moyenmoutier, le représente comme patriarche de Jérusalem. Mais les savants sont persuadés qu'il l'était de Grade, et le même que celui qui, se voyant poursuivi par les Vénitiens, se retira en France vers 803.

4o On croit avec beaucoup de probabilité que Valcande a aussi retouché la Vie de S. Dié, ou Diey, d'abord évêque de Nevers, puis fondateur et abbé du monastère du même nom en Lorraine (BOLL. 19 Jun., p. 883, not.). Ce qui sert à appuyer ce sentiment, c'est que l'auteur de cette Vie, telle que nous l'avons, renvoie ses lecteurs à celle de S. Hidulfe, retouchée par Valcande, comme on l'a vu, et que d'ailleurs ce sont les mêmes fautes contre la chronologie dans l'une et l'autre. On peut ajouter que les temps y conviennent, puisque l'auteur ou réviseur n'écrivait que quelques années après l'élévation du corps de S. Dié, qui se fit en 1003 (Spic. t. III, p. 313).

En remontant plus haut, on trouvera que cette Vie de saint Dié aura eu les mêmes aventures que celle de S. Hidulfe (BOLL. ib. p. 870, 871, n. 3, 6). La tradition du XIe siècle portait effectivement que les actes de ce saint avaient été originairement recueillis par ses disciples, et ensuite remaniés par un saint et savant abbé de Moyenmoutier. Cette seconde circonstance, il est vrai, ne peut se soutenir en tout, mais elle subsiste pour le fond. Il est clair par le texte que le dernier réviseur y a conservé cette circonstance remarquable, que ce fut non un abbé de Moyenmoutier, mais un moine de Val-Galilée, aujourd'hui Saint-Dié, qui remania ces actes. Il l'avait fait par conséquent avant 980, qui est le temps auquel les chanoines prirent la place des moines. Enfin Valcande les revit à son tour, et les rendit tels que nous les avons. Il y promet une relation des miracles du saint. Mais, cet écrit projeté est demeuré en idée, ou il faut dire qu'il est encore caché ou entièrement perdu. Dans la suite ces actes furent envoyés au pape Léon IX, qui les approuva dans un concile tenu à Rome en 1049, la première année de son pontificat.

Nous en avons plusieurs éditions, et quelques traductions en notre langue. Mosander les a fait entrer dans son Supplément à Surius (SUR. Supp. 19 Jun., p. 539-546). Mais, outre qu'il en a changé le style, la préface et la fin manquent dans son édition. En 1619 (BOLL. ib. p. 870, n. 3) ils furent réimprimés à Nancy en leur entier. Dès 1594 Jean Ruyr, secrétaire du chapitre de Saint-Dié, les avait traduits en français et [Col. 0587] publiés à Troyes. Il les inséra depuis dans son ouvrage des Saints et antiquités de Vosges, imprimé à Epinal en 1634. François Riguet, grand prévôt de Saint-Dié, les publia à son tour, en 1679, sur l'édition de Nancy. Enfin les successeurs de Bollandus les ont donnés sur plusieurs manuscrits, collationnés aux éditions précédentes, et les ont enrichis de savantes notes et observations préliminaires.




[Col. 0587]
VITA SANCTI HILDULPHI EPISCOPI TREVIRENSIS ET FUNDATORIS MEDIANI-MONASTERII
(MARTEN. Anecd. III, 1093.)



CAPUT PRIMUM.
[Col. 0587A]

S. Hildulfi primordia.---[Quoniam] quicunque baptizati Christum induti sunt (Gal. IV, 27), et haereditatem animo suspirarunt aeternae salutis, ut aliquando illam valerent consequi, usi sunt lumine charitatis per quam unicus Dei Filius, cum solus esset in regno Patris aeterni, ut cohaeredes haberet homines, fratres sibi adoptavit, quibus in domo Patris sui mansiones collocaret. Ad hanc ergo festinantes, viros Dei solos venire puduit, cum scirent eos qui secum alios traherent certam manere mercedem, adeo ut quo plures veherent, eo majori praemio cumularentur, fisi illa attestatione, qua servus ille evangelicus, talentum sibi creditum cum lucro referens, gaudio domini sui donatus est. Ad hujus [Col. 0587B] itaque gaudii ineffabilem dulcedinem ille bonus Pater familias omnes volens introducere, missis in mundum servis suis, cunctos praecepit invitari, et, ne in via deficerent aut errarent, tritico vitae et lampade charitatis geminae sustentari; cumque hoc Omnipotentis divinitati diu agere placuisset, ut conservis suis suo in tempore tritici mensuram erogaret, ad laborem praesentis vitae futurum pastorem populis, Hildulphum nomine, jussit prodire, qui claro Nerviorum genere ortus, inter scholares alas sacrae militiae alitus est. [Circa illius temporis aetatem Garibaldus regebat eamdem Noricorum, hoc est Bavariorum, gentem, cujus filiam, nomine Trudelindam, Agilulfus, rex Longobardorum, sortitus fuerat uxorem. Hujus etiam Agilulfi ad obsidionem [Col. 0587C] urbis festinantis praecellentissimus domnus papa Gregorius mentionem facit (In comment. in Ezechielem). Ea quoque tempestate Austrasiis imperabat Theudebertus, ex Chidelberto Brunichildis filio procreatus, cujus in aula educabatur beatus Arnulfus, Arnoaldi vel Arnoldi sub Clotario vel Dagoberto illustris viri filius, ex majoredomus post modum Mediomatricae urbi pontifex destinatus; quique ad extremum renuntians apici tanti pontificatus, anachoreticae vitae sectator effectus est devotus. Verum puer Dei ab ipso Conditore perelectus misericorditer Hildulphus] et mox futurus Christianae defensor religionis ac doctor studiis litterarum traditus, divina gratia cooperante, in brevi efficacissime claruit. Atque unde multi per abrupta vitiorum defluunt, et in coeno superbiae devolvuntur, [Col. 0588A] videlicet si de mundi scientia quidpiam attigerint, inde iste adhuc bonae indolis puer, omnibus excellentior factus, in dies proficiebat integer ab his vitiis quibus juvenilis aetas implicatur; dum enim multi talium controversiis forensibus, alii ludis multiplicibus, alii, licet admodum rari, in investigandis saecularium nodis disciplinarum, intenti obstupescant, hic pervigil in orationibus, assiduus lectioni erat, atque ultra vires operibus misericordiae intentus succurrere laborantibus, opem ferre egenis, miseris assistere diligebat. Talium ergo virtutum incrementis quid futurus pastor Ecclesiae faceret permonstrabat.



CAPUT II.

Fit clericus nec multo post monachus.---Interea [Col. 0588B] moribus ecclesiasticis assuefactus apud urbem vulgo Regensburg [(2) 1Kb] dictam clericatus honore donatus est. Quia vero semen rectae intentionis semel jecerat omnipotens Agricola in bono arvo pectoris illius, paulatim assurgebat in eo robustae operationis culmus, attonitus nempe et avidus nec surdus auditor existens Evangelii, non remissus obauditor ardebat fieri, illud Dominicum sine intermissione ingerens sibi: Qui reliquerit domum, aut patrem, aut matrem, aut fratres, aut sorores, aut agros propter nomen meum, centuplum accipiet et vitam aeternam possidebit (Matth. XIX, 29). Talia enim quae videbat sibi adesse, plurimum suae arbitrabatur perfectioni obesse; uxoris vero filiorumque causa non ejus animum stimulabat, quibus hactenus carebat. Non [Col. 0588C] denique per illud tempus tam indifferenter distribuebantur ordines ecclesiastici sicut cernimus hac nostra aetate distribui, sed perpetuum professoribus castimoniae aut virginitatis. Sed vir iste beatus, Spiritus sancti gratia praeventus, a cunabulis illibatum a corruptione carnis servavit pectus, in cujus latebris mentem suam informabat et alebat. Praemissis et aliis evangelicae institutionis verbis, prudenter advertens non solum sanctis haec dicta aut donata apostolis, verum etiam cunctis in unitate fidei apostolica suggestione fundatus, tandem exemplo fidelis Abrahae, terra, cognatione domoque parentum egressus, iter arripuit Sicambriam versus, subiitque civitatem Trevirim, quam tunc copiosus incolebat populus; monachorum etiam bonae opinionis odorem circumcirca spargentium decorabat [Col. 0589A] conventus. Quibus, spem saeculi irridens imperterritus agonotheta Christi, sociatus, monasticam normam professione explevit et actibus; adeoque frixura sancti zeli, circa monasticam perfectionem, exussit cor ejus ut terrori et exemplo minoribus, venerationi vero et amori fuerit majoribus. Itaque Milo [(3) 1Kb] reverendi Lutroini filius tunc archiepiscopus, perpendens hunc sanctum virum scientia fultum, discretione maturum, conversatione angelicum, diversarumque virtutum tendere gradibus ad perfectionis cumulum, coenobio abstractum secum retinere voluit, atque secundam a se sedem ei indulsit, quatenus vice ipsius pastorale subministraret officium, sarcinam perferendo sibi creditarum ovium, sanis et debilibus consulendo secundum quod senserat [Col. 0589B] congruum. Quod quam pie quam strenue exsecutus est, sequentis series lectionis declarabit.



CAPUT III.

Trevirensi sedi praeficitur.---Sub hoc tempore, apud Gallias Francorum regibus a solita fortitudine et scientia degenerantibus, hi qui majores domus regalis esse videbantur, administratione regni potentiam, et quidquid regibus agere mos est ceperunt; quippe cum coelitus esset dispositum ad horum progeniem Francorum transvehi regnum. Eratque illis in diebus in regio palatio Angisus, Arnulfi filius, de nomine Anchisae quondam Trojani, ut putatur, appellatus, administrans principatum sub nomine majorisdomus, cujus quoque aetatem attigit Heraclius, [Col. 0589C] Romanae reipublicae Augustus, qui revexit sanctissimae crucis lignum a Chosroae tyranni partibus. [Pippinus post multum temporis patri Angiso decedenti succedens, rempublicam Galliarum gubernavit florentissime, vir magnae potentiae, miraeque pietatis et audaciae, qui hostes suos statim aggrediendo contrivit saepissime; nam super quemdam suum adversarium Rhenum transgressus, cum uno tantum satellite suo irruit, eum in suo cubiculo residentem cum suis trucidavit; bella quoque multa cum Saxonibus et maxime cum Rathbodo Fresonum rege fortiter gessit. Hic et alios filios habuit, sed ex his praecipuus Carolus exstitit, qui ei post in principatu successit. Quod idcirco fortassis plus justo visum est prosequi, ne similitudo nominum decursioque [Col. 0589D] temporum in sequentibus injiciat scrupulum lectori, nempe praefatus dux Carolus primi ex Francis magni imperatoris Caroli exstitit avus. Publicis igitur utilitatibus invigilante Angiso jam dicto [(4) 1Kb] ] et Milone archiepiscopo Trevirensium rebus humanis exuto, Trevirenses praesule indigebant. Grex itaque Domini, pastore destitutus, conversus ad Dominum totis precibus incumbit, et ut Ecclesiae suae, turbine saeculi fluctuanti, rectorem tribuat exposcit. Tunc subito Hildulphi nomen per ora [Col. 0590A] omnium sonuit, quod vir esset nobilis, scientia eruditus, lingua urbanus, vita moribusque [Deo placita, hominibus approbata ac moribus clero et plebi proficuis congruisque compositus.] Mox sermo in aula regis percrebuit, atque exiit edictum ut vir talis ac tantus pastorale subiret ministerium. Quo completo, vir Dei in diversa nitens [versus nativitatis suae solum fugam arripuit; siquidem anxiabundus suspecto honore sublimandus refugiens in peregrinis quasi ignobilem se posse delitescere suspicabatur in propriis] nam eremum concupierat, nisi populi devotio praecavens obstitisset. Ab Histria igitur raptus Galliam Belgicam usque deductus est. [Cujus secundum desiderium, licet fuerit dilatum, non tamen est ablatum.] Fit conventus totius regni, [Col. 0590B] accurrunt principes cum episcopis, coetus clericorum monachorumque cum populorum turbis, una omnium acclamatio Hildulphum esse honore episcopali dignissimum, cum vir Dei e diverso se omnino reclamaret indignum; nam [persaepe [(5) 1Kb] ] fragilitatis robustus prospector semetipsum in se metiendo sibi timebat, quia quae et qualis sit ratio animarum reddenda cogitabat, quod si nunc homines perpendere vellent, dum liberi et quiete vivere possunt, regimen ecclesiasticum, ad quod viri sancti vix cogebantur, nequaquam tam prompte pecuniis mercatum irent. Sed tandem vicit devota populi acclamatio fidelis atque [apostolicae per omnia conformatus fidei post beatum Eucharium Petri apostoli discipulum tricesimus [Col. 0590C] tertius] communi omnium voluntate Trevirorum confirmatus antistes. Qualis vero jam fuerit, et qualem se cunctis praebuerit, quia difficile explicabitur, attentare veremur.



CAPUT IV.

Ejus in episcopatu virtutes.---Igitur beatus vir, non modo de boni operis [seu monastici rigoris] proposito semel arrepto aliquid non minuit, sed velut centuplicatum augmentavit. Enimvero quasi puer aut adolescens quidquid ubique jacet scelerum perpetrasset, sic in poenitudinem conversus se contra se erexit. Videres hominem exesum jejuniis, vix ossibus haerere, ad sanctorum memorias indefessum jacere, inundantia lacrymarum sedulo madere, noctes insomnes ducere. Quid enim dicemus [Col. 0590D] eum pauperes, mediocres et divites summo studio omnique diligentia curare? Quidquid sibi erat omnibus commune faciebat, divitibus et egenis idem semper erat. His praecipiebat non superbe sapere, neque sperare in incerto divitiarum, sed in Domino qui dat omnibus omnia affluenter (I Tim. VI, 17), et ut rerum abundantia pauperum inopiam suppleret, quatenus in futuro pauperum abundantia divitum inopiae fieret supplementum (II Cor. VIII, 14). Omnino autem pauperes rebus admonebat ut [Col. 0591A] scirent spiritu pauperes esse, et in humilitate gratias agere Deo, dicente ipso Domino: Beati pauperes spiritu (Matth. V, 3). Perquirebat quem sanctorum in aliquo bono imitari valeret, cum diem se perdidisse querebatur, quo parum aliquid non profecisset in actibus, seu in mandatis Dei. Sacrificium pro salute mundi totius et requie defunctorum, nullo offerre Deo praetermittebat die, sciens se Domino dicere: Benedicam Dominum in omni tempore, semper laus ejus in ore meo (Psal. XXXIII, 2); et: Voluntarie sacrificabo nomini tuo, Domine, quoniam bonum est (Psal. LIII, 8). Quidquid vir Dei igitur fieri sibi volebat, juxta evangelicum praeceptum, nulli negabat, sed omni poscenti se libentissime tribuebat, portum scilicet laborantibus, consolatorem moestis, [Col. 0591B] nudis coopertorem, susceptorem viatoribus. Quis enim unquam expetiit et ejus bonitatem expertus non est? Quotidiana illum sollicitudo animarum aliquo pereunte compellebat gemere; quanquam tantae esset pietatis ut, quovis scandalizante se, crederet offendisse; et quoniam incolam se et peregrinum hic noverat (Psal. CXVIII, 19), ubi non habere se manentem civitatem sciebat (Hebr. XIII, 14), ostium suum viatori nunquam clausit, neque buccellam suam solus comedebat. [Ut dulcissimus pater filios spirituales dulciter admonendo, quatenus coelestis patriae haereditati inhiarent non desistebat; divinae legis gratiam in pectore gestabat, ex cujus sale sermonem sui oris condiebat. Vanitatem mundi sic horrescebat ut crederet ac profiteretur [Col. 0591C] miseros esse amatores ejus. Eleemosynis maxime insudabat, hospitalitati largissime, ac si hanc ipsi Christo exhiberet, insistebat. Quem videbat tristem et dolentem, consolationis verbo et subsidio necessario exhilarabat, discordantes ad concordiam reducebat.] Caeterum omnibus omnia se faciebat, ut omnes salvos faceret (I Cor. XI, 22), et ut bonus pastor, quidquid gregi dicebat agendum operum exhibitione monstrabat.



CAPUT V.

Corpus S. Maximini transfert.---Cum hujusmodi caeterarumque virtutum eminentia antistiti congruerent, omnium mira colebatur veneratione. Vir erat enim nobilitate generosus, religione praecipuus, [Col. 0591D] consilio cautus, operibus famosus; inter magnifica namque opera, quae multiplicia gessit, corpus beatissimi [atque gloriosissimi] praesulis Maximini [cujus ipse successor habebatur jam tunc vicesimus nonus] ex crypta ubi illud beatus Paulinus praesul magni meriti ex Aquitania revectum tumulaverat, in domum qua nunc veneratur transtulit. Quia enim eadem crypta insolitas evomebat aquas, quae tribus altiores cubitis superficiem totius pavimenti ejus occupaverant, nec tamen ad mausoleum reverendorum artuum licentiam habebant, sed solide sicut murus hinc inde illud tangebant, perpendens vir beatus tam signo hoc quam plurimis aliis revelationibus [Col. 0592A] se admoneri, quatenus aedificata basilica corpus sanctum inde transferret, omni diligentia perficiendum id censet. Ergo maximis impendiis constructo oratorio, vigilantique studio ad unguem producto, adest clerus cunctus cum populo. Nec mora venerabilis antistes cum duobus coepiscopis suis Clemente et Chotberto enormis magnitudinis cooperculo manus admovet, quod tanta celeritate sublatum est ceu pondere careret; ipsum tamen cooperculum, post a trecentis viris et quadraginta boum paribus tentatum, mansit immotum. Tandem venerandis artubus honorifice, ut decebat, in arca reconditis cypressina, et sic in marmorea, quarto Kalendas Junii, oratorio intulit, quod a fundamentis susceperat et ad perfectum produxerat. In quo [Col. 0592B] pariter imposita sunt trecentorum martyrum Thebeae legionis corpora; quem locum sic nobilitavit supellectili ac fundis, replevit coenobitis, ut ex tunc nullatenus inferior videatur episcopio ipsius urbis. Circa quem locum dum vir beatus de die in diem nimio insudasset pietatis affectu, praevidens futura sagaci spiritu, veritus superfluas tyrannides successorum, praedictum totum regio jure nobilitati tradidit, ut habetur in praesenti.



CAPUT VI.

Episcopatum dimittit.---Et post tam multiplices pro grege Christi labores, licet in pontificatu positus nihil [(6) 1Kb] possidere voluit, quidquid tamen illud erat quod [occasione seu praetextu regiminis] habere [Col. 0592C] [vel praesumpsisse sibi] videbatur relinquens, ut olim animo conceperat, eremum petere destinavit. [Monastici] siquidem [non immemor voti] reputabat actus suos sibi minus posse sufficere ad salutem, cum Dominus dixerit: Nisi quis renuntiaverit omnibus quae possidet, non potest meus esse discipulus (Luc. XIV, 33). [Oculati] quippe coelestis quasi animalis circumspectionem retinens, non revertebat incedens, ac eorum quae retro sunt oblitus, in anteriora ferebatur extensus (Phil. III, 13). Equidem noverat plurimos ante humana judicia interim stantes videri per bonorum operum exsecutionem, sed ante omnipotentis Dei oculos corruisse per meliorum deliberationem, eo quod bonum opus talium [Col. 0592D] minus Deo foret placitum, quo per mentis deliberationem in meliori gradu incunctanter est positum. Ne ergo postmodum frustra quaereretur hujusmodi detrimentum suae menti subrepsisse, unicam deliberationem quam sibi suspirabat adhuc deesse, accelerabat perficere. Quod cum primum rumor ad aures vulgi detulit, quasi barbaris insequentibus, omnis aetas omnisque sexus in urbem ruit, visoque viro Dei, clamor in coelum attollitur, et quasi omni provinciae exitium immineret, unus omnium ferebatur luctus. Cur [(7) 1Kb] gregis tibi custodiam commissam derelinquis? quare, quare tantarum futurum discrimen non metuis? putas qui erunt hujus Ecclesiae [Col. 0593A] saevissimi vastatores? namque dilaniabunt gregem tuum lupi rapaces. Talibus itaque vir sanctus lamentationibus, praecipue piarum supradicti loci ovium commotus, ut erat pietate plenus, in lacrymas resolvitur. Conversusque ad plebem sic tandem profatur: »Vos populus Dei et oves pascuae ejus estis; ipse vos custodiet, qui nobis promittit, dicens: Ecce ego vobiscum sum omnibus diebus usque ad consummationem saeculi (Matth. XXVIII, 20).« Nam custodia mea hactenus nulli profuit, qui me ipsum minus circumspexi, si quid autem deinceps insuper est temporis, sinite ut expleam quo et mihi et vobis prosim. [Obfirmatus] igitur adversus lugubres querelas gregis se prosequentis, quasi tenacioribus vinculis, quae libertatem animi ejus sibi subigere tentabant, [Col. 0593B] disruptis, Nicomadum [(8) 1Kb] sibi successorem, ovibus vero suis designans pastorem, post ultimum vale, animum, oculos ac pedes accepto itineri restituit, tantum elevatus scientia, assumptus vita, indignatione spiritus sui amarus abiens, pennas sibi dari columbae gemebundus expetebat, quibus volando requiesceret, et quibus elongando fugiens in solitudinem maneret (Psal. LIV, 7, 8). Quemadmodum enim Deo dignus papa Gregorius ait: Dulce est esse in rebus humanis, sed ei adhuc qui de coelestibus gaudia nulla gustavit; at si quis jam cordis ore gustaverit quae sit illa dulcedo coelestium praemiorum, huic quanto illud dulce sit quod intus videt, tanto in amaritudines vertuntur quotquot foris sustinet. Rixatur secum de rememoratis iniquitatibus, [Col. 0593C] reprehendit se de cogitationibus, insequitur de verbis, et punit flendo de factis. Itaque nisi hoc modo Spiritus sanctus mentem viri hujus in amaritudinem temporalium et delectationem aeternorum commovisset, terram desertam et inviam tanto aestu cordis non quaesisset.



CAPUT VII.

Favente Tullensi episcopo in Vosagum secedit.---Per illud tempus Jacob [(9) 1Kb] vir conversatione moribusque admirabilis Leucam regebat [ecclesiarum] urbem, qui [cum pro sui sanctitate in ora omnium penderet, regibus quoque] stupendus erat. Ad quem cum vir Dei Hildulphus venisset, ut charitate mediante secretum illi provideret locum libentissime collaboravit. Si quidem a praedecessore ejus quondam [Col. 0593D] pontifice, Girbaldo [(10) 1Kb] nomine, viro aeque sanctissimo, Deodatus vir summae sanctitatis olim Nivernensis episcopus renuntians saeculo, in saltu Vosagi locum obtinuerat, ubi sanctissime conversatus [est], monasteria statuit, atque post diutinam in-Christi agone militiam vitae senatum laureatus in travit. In quo etiam saltu virorum sanctorum cellulae inerant. [Denique Sanctivagium jam tunc erat spirituali monachorum exercitio institutum. Porro domnus Gundelbertus, olim Senonum praeclarissimus [Col. 0594A] archiepiscopus, circa tempus illud Senoniense coenobium in Grandiavio a se constructum ex relictae urbis vocabulo denominavit. Primus Bodo etiam jam dicti Jacob decessor Leucae bonus pastor virgineis catervis, quibus locum studio suo ad unguem productum repleverat, quemque suo de nomine nuncupatum iri censuerat, praeesse voluit Christi famulam Tietbergam, quam ante pontificale decus susceperat ex debito conjugii filiam.] Inter hos ergo athleta Christi Hildulphus praedicti viri Jacob consultu adminiculante locum habitationis elegit.



CAPUT VIII.

Medianum-Monasterium condit.---Enimvero est locus in Vosago montibus undique septus, quem fluvius quidam ob validum cursum, Rabado nomine, [Col. 0594B] praeterfluit [(11) 1Kb] , super quem [vir sanctus] Spiritu sancto dictante ecclesias fundavit, primam videlicet nomine beatae Dei genitricis et semper virginis Mariae, quam et [VIII Kal. Martii] dedicavit, eamque Medianum-Monasterium appellavit; aliam vero ex nomine beati Petri principis omnium apostolorum honore [XVII Kal. Novembris] consecravit. His ita statutis, Deo sibique vivere coepit; cumque praeconium sancti nominis ejus fama multorum longe lateque deferret, viri potentes et nobiles visitationis gratia ad eum saepius confluebant, cumque e diversis partibus multi accurrerent, aliquanti ad vitae iter accensi cum viro Dei manere decreverunt: Quod cum vir Deo plenus videret, a Domino id fieri arbritatus est; et, quoniam ipse olim professus monachum [Col. 0594C] fuerat, habitationes monachis utiles coepit aedificare. Id vero populus cum comperisset, devotione crescens, plus solito confluebat; nam per merita viri sancti sibique subjectorum, caeci ibi illuminabantur, claudi convalescebant, daemones fugabantur. Unde turbas confluentium vix ferre valens, extra claustra ecclesiam S. Joannis Baptistae aedificans dedicavit, atque domos, in quibus supervenientes reciperentur, instituit.



CAPUT IX.

Congregatis discipulis abbatem praefecit Leubaldum.---Cernens interea vir fidelis Domini servus hujuscemodi solitudinis partem non minimam adventus sui occasione paulatim excultam, ac velut [Col. 0594D] novellis olivarum spiritualibus filiis in circuitu suo vestitam, anima ejus super Domini salutaris sui praesentia delectationem concipiebat maximam. Cum vero dudum deserta et impexa eremus aleret Christi pauperes singulorum annorum proventibus, ne deficerent in via saeculi istius, etiam juxta litteram compleri gaudebat quod olim propheta de veteris legis mysteriis et novi populi refectione praedixerat. Deserta in ubertatem versa advenae comedent, frequens quoque vulgus fidelium sedulo virum Dei invisentum numerosa construxerat habitacula circa [Col. 0595A] cellas sanctorum propter vicinitatem eorum vel habilitatem locorum. Sed vir Dei quoniam jam gustarat et viderat suavem esse Dominum, nil dulcius habebat, quam vacare et videre ineffabiliter esse Dei . . . praecellit. Nostrorum itaque accrescente ibi numero fratrum, sanctus ille, ut semper circumspectus, custos sui metuens erat, cura eorum aut frequentia saecularium a dilecta quiete suae contemplationis quoquo modo divelli, quapropter domnum Leubaldum venerabilem virum abbatem designavit, quem divinarum et humanarum rerum notitia haud parva praeditum intellexit, quatenus fratribus pastorali vigilantia praeesset, adventantium sese negotiis impertiret; qui quamque devote, quamque strenue id officii administrarit, auctoritas [Col. 0595B] promoventis credulis mentibus satisfacit, quoniam sanctus antistes hunc nequaquam tantae catervae monachorum promoveret, nisi prae, caeteris ad hoc dignum judicasset.



CAPUT X.

Spinulum Joannem et Benignum viros pios recipit.---At vero cum rumor fratrum ibi accresceret, inter reliquos vitae coelestis amatores tres venerunt, quorum primus Spinulus; reliqui vero qui carne et spiritu germani erant, prior Joannes, alter Benignus vocati sunt, [qui ex coenobio beatissimi Maximini, quod praedictus Pater fundaverat, advenisse referuntur, statuerantque penes virum Dei degere, quod ejus conversatione et charitate nimium delectarentur. Horum vero miracula in subsequentibus multiplicibus [Col. 0595C] quaedam explanabimus, ut quanti sint meriti apud Deum fiat luce clarius] [nam] a viro Dei benigne suscepti, paterne instructi, ipsique devote conversantes, ad viam vitae anhelabant, et quanquam omnium virtutum negotiis se vicissim praecedere vellent, humilitate tamen et obedientia se alterutrum vincere festinabant. Assidue in ore illorum Christus, jugiter vitae aeternae praeconia resonabant, utque monachos decet, juxta praeceptum Patris omnia exercebant [absque pusillanimitate, rancore vel amaritudine, subjecti in timore et amore Christi, jejuniis et vigiliis semet macerantes, orationibus contriti, humilitatique cordis indefesse instantes, malebant quidquid usquam putatur intolerabile perferre quam Christum in aliquo offendere.] Et quoniam [Col. 0595D] invidia diaboli mors introivit in orbem terrarum (Sap. II, 24), sciens Dei athleta Hildulphus se suosque quandoque Adae debitum reddituros, sepulturae locum quaerere destinavit. Sed quia ut in convallibus solet, circa monasterium aquarum erat abundantia, minime aptum coemeterio locum judicavit; ad austrum vero collis monasterio imminet, super quem vir sanctus ecclesiam construens, ex nomine beati Gregorii papae consecravit, atque circum hanc coemeterium benedixit.



CAPUT XI.

Ab Erardo episcopo visitatur.---Fama interea [Col. 0596A] praeconii ejus circumpositas terras transvolans, remotiores quoque penetraverat; cumque e diversis partibus multi ad virum Dei venirent, Erhardus vita etiam sanctissimus, carne quidem beato Hildulpho germanus, ordine vero coepiscopus nomine hujus [ascitus [(12) 1Kb] ] accurrit. Diu itaque quaesitum cum invenisset, labori ejus congratulans, inquit: Ecce, frater, desiderium cordis tui tribuit tibi Deus, et voluntate tua non te fraudavit (Psal. XX, 3). Quem enim diu concupisti locum tuae conversationi habilem invenisti. Tu ergo sta viriliter in fide, et confortare in Domino (Psal. XXVI, 14), et in potentia virtutis ejus certus, quod qui perseveraverit usque in finem hic salvus erit (Matth. XXIV, 13). Per [annos] igitur aliquot [continuos] secum manentes, [Col. 0596B] aeternae vitae vicissim resonabant [fratribusque [(13) 1Kb] congregatis utrique vitae necessaria praevidebant, et tabernacula erigebant.]



CAPUT XII.

Otiliae Eticonis ducis filiae visum et baptismum confert.---Ad eorum merita vero ostendenda renovantur a Deo miracula stupenda. [Viris etenim Dei ibi adhuc pariter conversantibus,] Eticonis ducis Elisacii filia caeca nata ad viros Dei defertur, utque ejus misereantur a moestis parentibus humili prece poscuntur. Quam cum adhuc gentilem [(14) 1Kb] esse rescissent, more ecclesiastico catechizaverunt atque ad orationem prostrati pro salute puellae clementiam Domini precabantur. Monitis itaque catholicae fidei edoctam, sanctus Hildulphus baptizavit, eamque de [Col. 0596C] sacro fonte mente et carne illuminatam beatus Erhardus excepit, et dato nomine Otiliam vocavit: [quae in sanctimoniae sanctitate permanens, boni rectique imitatrix non mediocriter existens, nunc jam cum Christo regnans dat in terris innumerorum signorum miracula dietim.] Quae res intantum valuit ut non mediocres, verum etiam personae potentes virum Dei Hildulphum venerarentur ac diligerent, eique ad augmentum loci auxilia praeberent. [Erat enim totius honestatis decore compositus, aequaliter se affabilem exhibens omnibus.]



CAPUT XIII.

De Begonis donis et pio obitu S. Spinuli.---Quidam [enim] vir Bego, dictus nomine, sancti viri [Col. 0596D] necessitati communicans, rerum suarum aliquid usibus fratrum sub beato viro Deo militantium delegare statuit, atque locum qui usque hodie Begonis-Cella dicitur, et partem Vosagi quae Folchodi-Rupes appellatur, destinavit. Denique vir Dei Hildulphus in cella jam dicta sanctae scilicet cruci dicata virum summae humilitatis et obedientiae Spinulum, nomine constituit, in qua idem homo fideliter Deo serviens post multiplices in Christi agone labores ac numerosa miraculorum insignia vitae aeternae consecutus est praemia. Quem omnipotens Trinitas apud se glorificatum in terris, gloriosum ostendere [Col. 0597A] volens in coelis, per ministerium angelicum beato Hildulpho notificat, ut glebam sancti ad monasterium tumulandum revehat, [sicut ipse beatus adhuc vivens fratribus cum multa prece mandaverat.] Nec mora senex imperanti obediens cinerem quo fatigatos artus collocaverat excutit, convocatisque fratribus hominis Dei nuntiat obitum, qui licet tanto fratris auxilio destituti moererent, tamen gloriae ejus congaudebant, accensisque cereis ad beati [viri glebam] exsequias properabant.



CAPUT XIV.

Ad cujus tumulum fiunt miracula.---Vis itaque ventorum plus solito inhorruerat, adeo ut non modo frutices, verum etiam annosas quercus excelsasque [Col. 0597B] abietes eradicaret. In tali ergo turbine ante sancti viri glebam ardentes cerei usque ad locum sepulcri delati sunt. Sepultum igitur terris, ut apud se vivere Deus demonstraret in coelis, omnibus infirmantibus ad sancti viri tumulum venientibus voluit subvenire. Quanti ibi paralytici venis redintegratis solidati sunt, verbo aut scripto non facile explicabitur, omnis caecitas clarificata [est, cum] lumine diem mirata obstupuit, universa debilitas ibi recuperatis usibus robur amissum persensit; unde turbis irruentibus reperta est aqua salsissima.



CAPUT XV.

Quae cessare imperat S. Hildulfus ne fratrum tranquillitas turbetur.---Cupiditate igitur salutis, habilitateque [Col. 0597C] loci, aquarum abundantia populi confluentes, forum ibi statuere tentaverunt, quam inquietudinem vir Dei Hildulphus sentiens indoluit, [baculo artus regente] ecclesiam beati Gregorii, ut ei moris erat oraturus intravit, deinde oratione expleta surrexit, et ad tumulum S. Spinuli venit, atque, ut erat piae mentis, ora perfusus lacrymis, inquit: Gratias, frater Spinule, Deo agimus, quod te in pacis regione quiescere credimus, et apud omnipotentem Deum posse plurimum confidimus, nosce te etiam scimus, quomodo et quare nos [scilicet desiderio liberius vacandi orationibus ac deserviendi Deo] tumultu populorum relicto hanc solitudinem devenimus. Tu igitur tranquillitate potitus, nostri qui in via mortis sumus, et inter ejus [Col. 0597D] pericula fluctuamus, miserere oramus, quin etiam si fas est exigimus illa ipsa virtute praeclarae maximaeque obedientiae, quae in te refulsit dum temporaliter viveres, cujus quoque merito aeternaliter, ut evidentibus et quotidianis signis liquet, gaudes, ne popularibus negotiis religioni monasticae indicibilis periclitationis procellam suscites. Si enim hac populorum confluentia pressi fuerimus, non parum a proposito declinabimus, quin paulatim saecularium jurgiis et causis ac si nimio pulvere infecti atque foedati, omnium mundissimo minime inhaerebimus Creatori, quodque absit! ordo monasticus hic jam [Col. 0598A] Deo propitio stabilitus, pessumdabitur funditus. Licet enim, Deo cooperante, subsidia corporum nostro conferantur loco, tamen animarum timemus pericula; unde concurrentium comprime turbas, et hilarem affluentemque datorem Deum implora, ut benedictionis ejus sentiamus gratiam, quatenus penuria necessarii victus ac vestitus expulsa, occasioneque laqueos deceptionis optandi invidissimo diabolo sublata, impleamus nostrae professionis vota. Tunc vero videres spiritum carne solutum, et vita potitum obedire mortali, ac si idem teneretur vinculo mortis. Nam signis cessantibus, venisque cohibitis salinarum, frequentia quoque desinit populorum. Ad confutandum tamen impudentem garrulitatem invidorum et incredulorum, datur ibidem [Col. 0598B] usque hodie prospici evidentissima indicia trium quondam puteorum. Denique sanctus finita prece ac querimonia, alacer ac fidens se jam consecutum optata, ad fratres regressus sollicitos vigilesque orationi insistere hortatur, quo repressa concursante turba ab Omnipotente consolatio voluntariae paupertatis aliunde eorum dirigeretur.



CAPUT XVI.

Donationes factae monasterio, S. Hildulphi mortificatio, sibi fuga consulit.---Precibus namque beati Spinuli meritisque beati viri mox subsecuta est benedictio Domini. Nam nondum septem diebus decursis, Hagio vir illustris, qui et Flariulphus [(15) 1Kb] solebat cognominari adfuit, ac cujusdam nobilis praedii [Col. 0598C] Berchem [(16) 1Kb] dicti maximam partem contulit loco S. Petri; cujus traditio solemniter acta, extemplo est litteris innodata, praefatoque Leutbaldo tunc temporis abbati est credita, quibus convinceretur, si aliqua quandoque hinc machinaretur violentorum controversia. Multi deinde nobilium juris sui praedia praefato loco contulerunt, nec multo post aliqua portio villae Hundinis-Heym nuncupatae eidem loco cessit jure possessoris. Perpendat digne, qui valet, quam profunda vir iste mortificatione sui, Deo vitaeque suae inhaesisset. Apostolo equidem, quodque est excellentius, ipsi Christo videtur crucifixus, potens dicere veris animi vocibus: Mihi mundus crucifixus est, et ego mundo (Gal. VI, 14). Et: Vivo, jam non ego, vivit vero in me Christus (Gal. II, 20). Crucifixus [Col. 0598D] quippe ipsi fuerat mundus in maligno positus (I Joan. V, 19), qui nec adversa pertimescebat, nec prospera appetebat. Ipse deinde mundo quem abominabatur mortuus, ex parte diaboli, cujus blandientis viscum vitavit, saevientis impetum non horruit, honorari verens in propriis, commisit se peregrinis, in quibus se glorificari postquam intellexit, fugae consuluit; sed tandem insecutum gloria, flentem et reluctantem violenter retinuit, qua tamen se non multo post excutiens, hanc eremi habitatricem fore diffidens, invias exploravit sedes. Illuc etiam nec tunc quidem gloria ab insecutione tam [Col. 0599A] laudabilis fugitivi fatigata, quasi saltem egentissimo totius opis facilius persuasura, et quod majus erat subjectorum pecuniaria, qui nequaquam movebatur suasio quoque non stat confisa paratu, subrepere illi quaesivit [(17) 1Kb] divinorum signorum amictu, quatenus vereretur vir ille se culpatum iri, si repudiaret quasi divinitus procuratis interim fulciri. Quis, quaeso, religiosorum hac nostra tempestate non ambiat negotiis saeculi res suas augeri, adventantium concursibus extolli? quis porro talia sibi suppetere videns, non credat se coelitus honorari, enumerans sibi vel potius fingens de se quaedam maxima, quae jam apud Deum constant minima aut nulla? Verum Deicola instar beati Abrahae non casurus tentabatur a Domino sciente vel quid ipse esset facturus, vel [Col. 0599B] quid lateret in famulo suo, quatenus nobis aperiretur nimium intima ejus mortificatio, sed jam calamus reddatur operi coepto.



CAPUT XVII.

Defuncto abbate Leutbaldo resumit curam pastoralem in monachos.---Dominus tandem Leutbaldus fideliter atque prudenter administrato dispensationis sibi creditae officio, ex hujus vitae subtractus lubrico, artus solo, spiritum reddidit coelo, perenniter inhaesurum Domino, cui nihil praetulit in mundo. Mox monachorum anxia turba idonei pastoris provisione temporali destituta, ad pietatis pontificem recursitat, et eum luctuosa reflectere prece quaeritat, ne dedignaretur ovium resumere sarcinam, pro quibus pastorum [Col. 0599C] Pastor probrosae mortis amplexus est injuriam. Verum vir docibilis, Dei cedere gnarus pietati, non autem emeritae jam senectuti haudquaquam judicavit refutandum quod animadvertebat Christum jubere, de suorum praecordiis pauper pastoralis. Itaque gregis grave onere denuo suscepto, tribus solummodo annis quibus superstes fuit in saeculo instanter porrexit fratribus virgam correptionis cum sustentationis baculo, eo siquidem ad emetiendum curriculi pauxillum quod restabat reddebatur alacrior quo correpto spatio coeperat bravio fieri vicinior.



CAPUT XVIII.

S. Erardus ipsi valedicit.---Inde beatus Erhardus constructa ecclesia ex nomine S. confessoris Apri [Col. 0599D] non procul a monasterio, ad laevam scilicet jam dicti fluminis, fratri suo viro Dei post exhortationem in Creatoris militia dixit: Dominus possedit tibi locum, adfuturus omnibus quae egeris: tamen moneo et peto ut novissimorum jugiter nostrique memor sis, me sane oportet separari a te, aspectu non corde, facie non mente; angelus autem Domini bonus juxta beneplacitum ejus comes fiat meae peregrinationis sedem propriam revisere disponentis. [Cui contra, frater, beatus antistes inter caetera secretorum coelestium colloquia, fratres quos Deo venerabilique patrono Maximino aggregarat, attentius [Col. 0600A] committit, ut eis pro posse intra et extra fidele jugeque praesidium sit, quod vir Deo plenus libentissime annuit]. Tandem dulces in amplexus ruentes, ac mutuis multisque fletibus se perfundentes, oratione pariter fusa, non sine maxima cordis contritione mutua visione caruere. Beatus autem Erhardus, Rheno transvadato, Regensborg [(18) 1Kb] civitatem suam sedem videlicet tam sancto praesule celebrem futuram subiit. In qua non post plurima temporum curricula sexto Idus Januarii de morte ad vitam transiit. Sanctus vero Hildulphus ab opere Dei non deficiebat, sed jejuniis et laboribus fatigatos artus spiritui servire cogebat, fratribus sibi subjectis ac maxime Joanni et Benigno [quorum mentionem supra fecimus], quos quotidie ad meliora tendere [Col. 0600B] gaudebat, quos etiam non solum publica exhortatione, sed interdum privata ac amicabili collocutione sui memores fore monebat, pro statu Ecclesiarum Dei, pro pace regum et salute populorum orare suadebat, viam vero vitae quam semel arripuerant fideliter currere, et bravio supernae remunerationis scienter anhelare, illud Dominicum sollicito corde assidue replicando: Nemo mittens manum suam ad aratrum et respiciens retro, aptus est regno Dei (Luc. IX, 62). Aiebat enim: Fidelis est Deus, et mentiri nescit, bonis moribus consuefieri studerent, victu ac vestitu mediocri contenti esse discerent, obedientiam humilem mutuo sibi ac solerter exhiberent, Christi vestigiis ante omnia insisterent, institutioni beati Benedicti alacriter insudarent, discretioni [Col. 0600C] per omnia docebat invigilare, quam saepius inculcabat matrem [(19) 1Kb] virtutum esse; murmurationis, animositatis, verbositatis, detractionis, otiositatisque malum nec in plebe fidelium dicebat deprehendendum, quanto minus in claustris monachorum. Sic beatus senex per ordinem cuncta disponens, plusque exemplo fratres quam verbo instruens, ad omne opus bonum promptos et alacres reddebat, namque manuum suarum labore cibum suae sanctae senectuti erat conquirens, jugiter tam sibi quam allis illam apostolicam sententiam ingerens: Qui non vult operari nec manducet (II Thess. III, 10).



CAPUT XIX.

[Col. 0600D] Ejus disciplinae se subdit vir illustris Theudoaldus.---Cumque luculentae conversationis ejus speculare jubar, veri solis trajectum quaquaversum evibraret lucem virtutum ad arguendum noctem mortalium, nonnulli saecularium fallaciter sibi arridentem deridentes mundum, ne ipsi veraciter a mundo irriderentur, post modicum facultates suas pauperibus jurique S. Petri contradidere, atque stultae sapientiae edomita cervicositate, sapientem stultitiam Christi sub beato viro militaturi suscepere. His diebus quidam vir, nomine Theudoaldus, inter regni proceres illustris habebatur, qui tenax glutinum mundi [Col. 0601A] molliter sed exitiabiliter pretiosas animas inescare quaerentis, prudenti declinans oculo, consensu uxoris jam initiatae sanctimoniae proposito, deposito militari cingulo, beati viri se subdidit magisterio, cum suo naturali filio, nomine Abbo. Hic inter caetera collationis suae xenia contulit etiam huic coenobio basilicam honori perpetuae virginis Mariae dicatam in jam dicto praedio Berchem sitam multiplicitate redituum praecipuam.



CAPUT XX.

S. Hildulphi obitus et sepultura.---Huic negotio eximius Pater insistens, nec omnino annis proprioque corpori parcens, magnopere satagebat tam praesentium quam etiam futurorum ibidem coenobitarum necessitati et quieti providere, ne cujuscunque rei [Col. 0601B] indigentia se minus regulari actioni posse inservire excusationem quantulamcunque valerent obtendere. Quod maxime desidiosis et arctam vitam remisse tenentibus est familiare; cumque jam laboribus effeto corpore spiritus ferventior esset, pius Deus eum vocare voluit ad coronam justitiae. In vigiliis itaque constitutus, febre est correptus; qua per dies ingravescente, fratres turbati ad stratum senis accurrunt, qui namque, utcunque poterat, semper Christum annuntiabat. Qui cum moesti fierent, et se desolari dolerent, una erat omnium vox plangentium precantumque ne pastor ovium [f., oves] desereret. His querimoniis lacrymisque commotus, ut erat jam extrema parte corporis praemortuus, in extrema [Col. 0601C] lectuli parte resedit, et circumspectis fratribus, Pax, inquit, vobis. Demum manu elevata, his eos verbis benedixit: O Deus omnipotens, benedicito clemens, praesentesque tuos serva per saecula servos. His igitur finitis, humillimus prece humillima fratres exoravit continuatim ad altare Christi in omnique divino officio memoriam retinere sui nominis, ne contingeret eum suosque, quos hic temporaliter rexit, almi Patris Benedicti abesse conturberniis, atque supradictis milleque solatiis aliis quieti ovicularum suarum impigre provisis, virtutum plenus atque dierum, mundo qui jam talem habere non merebatur, subtrahitur Pater venerabilis, securus in porta regni cum senatoribus terrae inter quos nobilis habebitur Christus vir sanctae Ecclesiae. Iste [Col. 0601D] denique vir beatus Hildulphus quoniam exemplo Dominicae parabolae in arvo contriti et humiliati cordis sparserat semen rectae intentionis, quod ultro fructificans, primum herbam tenerae actionis, dein spicam provectionis, pervenerat ad frumentum perfectionis divina falce, temporaliter ejus vita deserta, ut granum a palearum recrementis selectum, inducitur in aeternae vitae horrea. Emicuit tamen ab aerumnabili incolatu hujus nostri exsilii piissimus pastor ac nutritor noster sanctus Hildulphus, quinto Idus Julii, cum ageretur annus ab Incarnatione Jesu Christi 707, consulatu Justiniani Minoris Augusti, a Leone contra eum rebellante [Col. 0602A] narium detruncatione deformati, quinta indictione, Sergio venerabili papa, cujus duo proximiores successores nomen Joannis possederunt, Romanam Ecclesiam regente, qui invenit miram portionem ligni salutaris in sacrario beati Petri. [Hujus diebus Theudobaldus, rex Anglorum, qui multa in sua patria bella gesserat, ad Christum conversus properavit Romam, qui per Cunipertum Longobardorum regem veniens mirifice susceptus est. Is cum Romam pervenisset, a praedicto papa baptizatus, Petrusque appellatus, adhuc in albis constitutus, ad coelestia regna migravit [(20) 1Kb] .] Quin etiam hac tempestate domnus Beda, vir monasticae religionis praecipuus in doctrina et arte calculatoria, florebat magnificus, et floruit diu post obitum Patris [Col. 0602B] nostri Hildulphi, et licet videres discipulorum examina hinc inde certatim confluxisse, piique Patris et magistri funus pio cum gemitu constipasse, qui licet pie gauderent tam praeclari institutoris sibi non defore coelitus patrocinia, tamen pie deflebant humanitatis consueta sibi subtracta solatia. Tandem officiose curato cadavere semper reminiscendi Patris, humaverunt illud in basilica beati papae Gregorii a dextris altaris, adulta jam luce secundae feriae anno tricesimo sexto habitationis suae in hujus terribilis eremi vastitate, quadragesimo vero a gloriosa domini pontificis Maximini translatione, quae exstitit sub hoc nostro archipraesule, Pippino superius dicto jam tunc Gallias gubernante. Verumtamen cum lux meritorum beati Hildulphi crebris [Col. 0602C] claresceret miraculis, relatum ab ecclesia sepulturae suae mirabile corpus, devotione ac studio fratrum templo beatae Mariae Virginis est illatum, in quo dextrorsum eleganti fornice aliquanto delituit tempore, cujus in praesenti laudibus occupari, meritis sublevari, vestigiis informari, et in futuro gaudiis valeamus copulari, praeveniente ac subsequente efficacissima misericordia et misericordissima efficacia Factoris Refectorisque nostri potentissimi ac benignissimi, qui crucis nudae expeditos sequaces prae filiis hominum glorificat, cum eos securos non modo suorum meritorum actitat, sed judices alienorum habendos denuntiat.



CAPUT XXI.

[Col. 0602D] De felici obitu sanctorum Joannis et Benigni.---Post beatum gloriosi Hildulphi transitum Reymbertus vir spectabilium ornamentis decenter praeditus morum, concordi voto fratrum regiminis subiit officium. Hujus tempora et opuscula sub regibus Theodorico atque Childerico Juniore, Pippinoque filio ducis Caroli sunt decursa, restant sane quamplurima Deo dignissimi Patris nostri Hildulphi successorumque ejus acta meritis illius condita, quae pro fastidio lectoris interim differenda, et alio opusculo judicavimus deleganda. Praeclarissimum vero invictae charitatis in vita, in morte ac post mortem inexstinguibiliter conservatae experimentum non [Col. 0603A] videtur impraesentiarum differendum, omnibus sui dilectoribus castis dulce omnino ac proficuum. Duo siquidem discipuli laudabilis magistri Joannes et Benignus, quos, ut praedictum est, germanos exstitisse carne ac spiritu, quorum prior presbyteratu, alter vero fungebatur diaconatu. In cujus jugiter soliti assistere obsequio, quotidianas Deo hostias redemptionis nostrae et mortificationis suae mactantes, laudabili initio laudabiliorem jungentes finem, ad coeleste regnum secuti dilectum institutorem, pridie Kalendas Augusti ad Christum pariter migraverunt, videlicet post migrationem sancti vigesimo primo die. Quod indultum fuisse intimae charitati trium, non vero exstitisse fortuitum nemo refragabitur fidelium, cum legamus fratrem inter alios [Col. 0603B] non vocatum precibus venerandi Anastasii obitu suo praevenisse ejus diem septimum. Hinc jam calamum dum nimium inhiat mente, pigeat enucleatius percurrere seriem rei gestae. Beato ac semper reminiscendo magistro Hildulpho ex lubrico hujus vitae senatum regni ingressuro, in commune charissimis filiisque monens fraternitatis societatisque sanctae congregationis almi praesulis Maximini, ut decebat, tam spiritaliter quam corporaliter meminisse, sub Christi Ecclesiaeque testimonio his duobus germanis se secuturos ad coelestia gaudia innotuit spiritu prophetico. Qui extemplo utrique languore depressi decubuerunt lectulo [(21) 1Kb] [cum Agno victuri]. Quo per dies augmentum capiente, dissolutioni corporum se senserunt propinquare, cum repente S. [Col. 0603C] Joannes, qui et major natu erat, unum e fratribus direxit, sciscitatur qualiter se haberet seorsum decumbens dilectissimus frater. Quantocius ergo perficiens imperata monachus, reperit Dei famulum sacramentis Dominicis communitum evasisse nexus mortalitatis hujus. Cucurrit, renuntiavit. Beatus vero ille, quem sollicitabat adhuc suspectus excessus junioris et dilecti fratris, si post obitum ejus contigisset, eum aliquandiu interesse rebus humanis, audito jam discessu ejus, laetabundus, inquit? »Maximas tuae pietati, piissime formator hominis, gratias rependo, quod fratrem meum ad regnum tuum ante me mitto, et jam securus et gaudens hinc post eum ad te vado.« His expletis, interrogatus a [Col. 0603D] fratribus an singulatim essent tumulandi, adjecit: Absit, domini mei, ut separemur ab invicem, et in futuro et in praesenti! unius enim nos genitricis in hanc lucem effudit uterus, una et sub uno instructi sumus monasticis actibus, unus uni Deo commendat ab hac luce exitus, unus omnimodis recipiat et claudat terrae matris omnium nostrum sinus, quoadusque veniens nos excitet Dominus. Tandem ubi hunc finivit sermonem, pariter etiam lucem temporalem, subsecutus sanctus sanctum fratrem, et utrique dilecti dilectum praeceptorem olim coelestibus inhiare monentem, nunc promissis majora exhibentem. Verum quid multis diu hic haerebimus? [Col. 0604A] uno decenter reconditi mausoleo, sepulturae sunt traditi in Beati Gregorii oratorio, quod sociale decus nostris adhuc datur et dabitur futuris prospici diebus.



CAPUT XXII.

Ad eorum tumulum sanctimonialis manus arida sanatur.---Innumeris post mortalitatis hujus evasionem sanctos istos omnipotens majestas nobilitavit miraculis, quibus pateret quam bonus thesaurus in agro cordis eorum, dum advixerunt, latuit. Sed sufficiant pauca subjecta de pluribus. Sub eodem tempore exstitit sanctimonialis quaedam, Hymeldrudis nomine, tenuis quidem facultate, sed opima fide, quae sive peccatis exigentibus, sive ut merita horum amicorum suorum in ea manifestaret coelica [Col. 0604B] virtus, naturali sua subductione destituta gestabat inutile et cruciabile pondus manus aridae. Haec sedulo excubans erat in praefato oratorio, ubi advoluta tumulo eorum subveniri petebat sibi prece, fletu ac gemitu importuno. Igitur mulierculae isti, nullatenus ab incoeptis quiescenti, nocte quidam vir astitit fulgidus in habitu monachali, inquiens ei: Hymeldrudis, aderit tuae incommoditati medicina coelestis. Verumtamen cave de caetero aliquibus implicari flagitiis, ne pereas cum eis. Et, manu ejus contrectata, sanavit eam ope praestantissima. Isdem autem vir asseverabat se Joannem esse penes quem alter junior illo videbatur pulcherrimus stare, qui una protestabatur velle se inde exire.



CAPUT XXIII.

[Col. 0604C] Mulier caeca illuminatur.---Aliud itidem miraculum inibi ostensum est. Ne alicui forte videatur onerosum, succincta narratione est aggrediendum. Non longe a monasterio quasi curriculo milliarii vix dimidii degebat, nomine Agnes, anicula, multorum decursione annorum visu multata, quae gestatorio aselluli et ductu suorum adire ecclesiam illam erat solita. Die quadam igitur de more adveniens, seque post expletionem missae tumbae sanctorum prosternens, diutius erat orationi insistens, extaediatis tandem ejus comitibus precis prolixitate, aggressi sunt a loco eam dimovere, asserentes horam regressionis praeteriisse. Quae surgens profitetur se suos praesentesque cunctos optime perspicere. [Col. 0604D] Gratulantibus ergo omnibus, gratesque Deo referentibus, ipsa per se tunc et deinceps repetivit sua, magis magisque aestuans laetificatori suo placere actione recta.



CAPUT XXIV.

Tertium nihilominus miraculum subnectitur secundo. Poeta quidam Domino cecinit gaudere pari numero (VIRGIL. Egl. 8, V. 15). Quaquaversum pervagante horum justorum fama, quos semper habebit aeterna memoria ex praedio S. Stephani Danorum opus solito vocitari, quod corrupte nunc Danobrium vocitant cuncti Mosae fluvii adjacentes littori. Quidam caecus se immiscens frequentiae populari [Col. 0605A] huc properanti, excitus gravi incommodo sui et spe beneficii affuit cum munere manuali. Nocte igitur precibus impensa nec sperata exhilaratus medela, facto mane obnixe satagebat revisere propria. Sed quid aget miserabilis quibusque festinantibus se reddere propriis, hic stipendiis haerebat alienis, et duplici anxius modo, sive quod carebat sperato beneficio, vel quod familiari tugurio vecordium abjectus ludibrio, quidam tamen fratrum manum illi porrigens, ad locum qui dicitur Visio-Vallis usque medium deduxit. Ubi tandem homo erumpens in querimoniam, miserabiliter detestari infelicitatem suam his verbis coepit: Heu piget aut pudet me miserum attigisse has partes et adeo diffamatos adesse patronos ac Patres! divulgabitur cunctis me infelicissimum [Col. 0605B] et nequissimum mortalium esse, sicut nunc experior et fateor integre. O quot et quanti parili vehementiorique infortunio detenti per sanctos illos sunt adepti, nunc me unum, uti perspicuum est, infeliciorem infelicissimis redire contigit absque effectu voti. Haec atque hujusmodi plura animosis cum prosequeretur querelis, obtinente praestantissime ubivis praesentia amicorum Dei, unum effectorum cum illo et in illo qui et ubique et praesens et potens existit in loco ex proventu genuino, Coriletum [Col. 0606A] vocitato, detersa caligine caecitatis, se sibi liberum itineris ducem redditum ex insperato sensit, ac oblitus querelae jugis, verbis affectibus mutatis, repente duci suo gratulabundus inquit: »Video te, silvasque hinc inde, et in cunctis me sentio compotem viae. Totis itaque animis ingentes gratiarum actiones divinae Omnipotentiae, efficacibusque sanctorum quos miserrimus adii meritis refero, quod me mihi donatum agnosco.« Laetus ergo frater laetum dimisit ad sua. Ipse coenobii repetens claustra, utrique laetos efficientes, hic monachos, ille populos, ubi narrarunt gesta in via. His innumerisque aliis miraculis hactenus locus idem divinae dignationis opitulante munere claruit. Quae pro sui copia, scriptorum quoque inopia, ac lectorum socordia [Col. 0606B] prior aetas aut funditus attingere exhorruit, aut vix alicujus incultae argumentationis exemplari notificare saltem extrema valuit vel voluit; ipse vero manus dare inobedientiae veritus qualicunque lectione incompta latere futuros minime sum passus. [Si quis vero librum miraculorum super haec transcurrere studuerit, evidentissimis agnoscere indiciis poterit, quantus hic beatus Pater noster Hildulphus exstiterit, qualesque viros dictante Spiritu sancto sanctae Ecclesiae educaverit.




[Col. 0605]
DE SUCCESSORIBUS S. HILDULPHI IN MONASTERIO MEDIANENSI

(Vide Patrologiae tom. CXXXVIII, col. 203.)




[Col. 0605]
VITA SANCTI DEODATI





DE SANCTO DEODATO PRIMUM EPISCOPO NIVERNENSI, DEIN ABBATE VALLIS GALILAEAE IN VOSAGO COMMENTARIUS PRAEVIUS
(Acta sanctorum Bolland., Junii t. III, die 19, p. 869.)


De sancti cultu, vita, aetate ac monasterio.

[Col. 0605C] 1. Vosagus mons, saltus, silva, eremus per confinia Alsatiae, Burgundiae et potissimum Lotharingiae extenditur; praebuitque olim variis sanctis, tam eremitis, quam coenobitis, domicilia seu monasteria. Inter haec potiora quinque censebantur in modum crucis distenta; ex quibus in capite erat ad septentrionem. Bodonis monasterium a S. Bodone Tullensi episcopo, cujus infra latior fit mentio, constructum, jam dirutum. Inde ab oriente est »Senonense monasterium, a S. Gumberto seu Gundodoberto archiepiscopo« Senonensi conditum, uti latius ad hujus Vitam, 21 Februarii est relatum, quod modo exstat sub Benedictina S Vitoni congregatione. E regione ab occidente visitatur monasterium Stinagium, vulgo Estinan, ad Mortham fluvium, [Col. 0606C] quod postea ad ordinem Praemonstratensem est translatum. Ibidem etiam invenitur »Medium seu Medianum Monasterium, a S. Hildulpho, dimisso archiepiscopatu Trevirensi« erectum; de quo ejusque fundatore plurima infra dicentur Ipsum modo cum Senonensi aggregatum est Benedictinae S. Vitoni congregationi. Monasterium demum Vallis-Galilaeae, quod Juncturas dixerant, ad meridiem, quasi in pede crucis, quam ista coenobia formant, a S. Deodato, cujus hic Acta illustramus, conditum et excultum fuit; obituque ejusdem, et sepultura ac miraculis clarum; unde ab illo jam pridem nomen accepit oppidum, quod eidem paulatim accrevit, ad dictum fluvium Mortham, vulgo Saint-Dié-en-Lorraine nuncupatum (est enim aliud ad Ligerim [Col. 0607A] Saint-Dié-sur-Loire ubi pro monachis introducti saeculo X canonici, eumdem S. Deodatum patronum venerantur.

2. Coluntur die XII, hujus mensis Junii SS. Nabor et Nasarius; quorum sacra corpora S. Crodegandus episcopus Metensis Roma detulit, et corpus quidem S. Naboris posuit in monasterio Hilariaco per S. Fridolinum (uti ad utriusque Vitam VI Martii diximus) in hodierna Lotharingia constructo; in cujus monasterii, jam dicti S. Naboris, ms. Martyrologio, ad hunc 19 Junii ista leguntur. »Eodem die S. Deodati, episcopi et confessoris.« Grevenus in Auctario Usuardi anno 1515 et 1521, excuso, celebrat »Deodatum, episcopum Nivernensem et confessorem.« quem longissimo encomio exornat Saussayus in Martyrologio Gallicano. Trithemius lib. III De viris illustribus ordinis Benedictini, cap. 304, ista scribit: »Adeodatus, abbas monasterii Vallis-Galilaeae, ac postmodum episcopus Nivernensis, magnis [Col. 0607B] virtutibus et meritis clarus emicuit, et quamvis pontifex esset, tamen monachi propositum in nullo violavit. Cujus festum agitur XIII Kalendas Julii.« Thrithemium sequuntur Wion et Dorganius, itemque Menardus et Bucelinus, qui Deodatum appellant, et ex ejus Actis accurate docent, episcopatu relicto, decessisse ad monachatum. Eumdem episcopum Nivernensem Adeodatum Menologio Scotico 23 Martii et hoc die ascripsit camerarius; et Theodatum appellat Fitz-Simon in Kalendario Hibernico. Sed haec ipsis Actis ultro refutantur. In ms. Florario ad diem II Januarii celebratur depositio Deodati, Nivernensis episcopi et confessoris.

3. Acta ejus nacti sumus, a Joanne Gamansio descripta ex papyraceo codice ms. Bibliothecae Patrum Capuccinorum Paderbornae, et collata cum ms. pergameno Passionali coenobii Bodecensis in eadem Paderbornensi dioecesi, canonicorum regularium S. Augustini; sed in hoc desideratur caput 4. Eadem [Col. 0607C] habuimus in ms. Ultrajectino S. Salvatoris, sed in hoc desunt quae sub initium num. 1, et quae sub finem a num. 27 narrantur. Simile exemplar habuit Mosander, in quo eadem, sed stylo non nihil emendato, pro supplemento Surii edidit. Integra etiam haec Acta edita sunt Nancaei anno 1619; e quibus omnibus ea damus more nostro distincta et illustrata. Eadem postea Gallice transtulit Joannes Ruyrus vel Ruerus (nam utroque modo nomen imprimi fecit) secretarius Ecclesiae et capituli S. Deodati; ediditque Trecis anno 1594. ac postmodum inseruit operi suo itidem Gallico De sanctis et antiquitatibus Vosagensibus par. II lib. II, excuso Spinalti anno 1634. Hic in epistola dedicatoria primae editionis ad Gabrielem de Reynette, magnum praepositum, et canonicos insignis ecclesiae S. Deodati, asserit haec Acta ex prima collectione a discipulis S. Deodati facta, fuisse postmodum conscripta a quodam viro docto et sancto, ac Monasterii Mediani antistite, postquam tertiae visione ad id fuisset divinitus [Col. 0607D] incitatus. Illud ipsum esse attestatum in epistola carmine descripta, atque cum hisce Actis directa Waldrado magno praeposito et venerabili collegio S. Deodati. Exstat Historia Senonensis abbatiae, auctore Richerio ejusdem coenobii monacho, a Luca Acherio, tom. III Spicilegii, et par. II, sec. III, Benedictini vulgata, unde aliquod miraculum et translationis notitiam subjungimus. Reliqua ibidem legi possunt.

4. Hactenus paucis ante mortem annis Henschenius, cujus coepta prosequens, noto, quod »transiit de morte ad vitam domnus Deodatus (uti num. 20 dicitur) tertio decimo Kalendas Julii Dominico die, sexcentesimo septuagesimo nono anno a D. N. Jesu Christi Incarnatione.« Qui characteres cum inter se conveniant optime, nolim ab illis dimoveri propter quasdam in aliis ejusdem Vitae circumstantiis hallucinationes quoad nomina episcoporum, nescio an Auctori Deodatensi, an interpolatori Medianensi [Col. 0608A] potius imputandas; alias integrum fere saeculum differendus obitus iste esset, prout eum distulit noster P. Labbe, jubens pro 679 scribi 769, qui fuit Caroli Magni primus; nam ea Zyfrarum conversio, quam est facilis scriptu, tam est impossibilis probatu; neque Labbeo venisset in mentem, si cogitasset, apud Doubletium in San-Dionysianis exstare ipsius Caroli tunc datum diploma, quo declarat se donare »ad casam S. Dionysii martyris . . . . monasteriolum qui nuncupatur a S. Deodato, infra Vosago silva, sicut eum Pippinus genitor in sua investitura tenuisse comprobatus est.« Pridem ergo, etiam ante Pippini regnum, obierat sanctus, a cujus nomine dicebatur monasteriolus iste, quem non putamus esse alium, quod ipsum de quo agimus Vallis-Galilaeae. Non etiam admiserim quod illo ipso, quo hic dicitur sanctus, obiisse anno, e sua abductus eremo sit, ut cum S. Wilfrido Romam proficisceretur. Caroli le Cointe opinio illa fuit hanc ob causam [Col. 0608B] coacti differre ejus obitum usque ad annum 684. Confudit ille hunc, de quo agimus, S. Deodatum cum Adeodato Tullensi episcopo, qui anno 680 Romanae subscriptus synodo, sicut fusius explicuit ad Vitam S. Wilfridi Henschenius XXIV Aprilis, cap. 4, S. Wilfridum fuit comitatus. Prioris corpus, uti a praedicto Ruyro scribitur, a Bertoldo episcopo Tullensi elevatum fuit anno 1003 die 17 Junii, adnitente beatrice vidua Frederici Lotharingiae ducis cum filio Theodorico, qua de translatione est, cap. 15 Chronici Senonensis, producti ferme ad finem saeculi XIV.

5. Franciscus Riguetus Magnus, S. Deodati praepositus, juxta Nanceianum vetus exemplum, praedictam illius sancti Vitam recudi fecit; recusamque Henschenio misit anno 1679, ascriptis manu sua, tam in margine quam ad calcem libelli, Gallica lingua observationibus suis, minime contemnendis; has vero sequenti deinde anno cumulavit nobis [Col. 0608C] eadem lingua memoriis historicis ac chronologicis, simili cura Antuerpiam missis. Non vacabat Henschenio recognoscere ad illas suum hunc praevium commentarium, notasque ad Vitam paratas. Id ego nunc facio, simulque auctori reddo debitam commemorationem studii erga sanctum suum patronum,

6. Praefatur ille, in primis observationibus, auctorem Vitae sibi videri »monachum Vallis-Galilaeae,« qui num. 11 dicit »hujus monasterii« et num. 20. »In hanc Vallem-Galilaeam:« ubi cum pro monachis canonici sint introducti circa annum 980 consequens videtur, ut illa Vita ante dictum annum, aut etiam multo prius scripta sit. Phrases praedictae (ut verum fatear) aptiores sunt illius monasterii quam Mediani monacho. Sed dum ad calcem Vitae notatum lego quod ipsam, anno 1049, Romae in synodo lectam, Leo papa IX, in Ecclesia Dei recitandam decreverit; dumque ex Rigueto intelligo, in Deodatensi archivio etiamnum servari membraneum [Col. 0608D] Legendarium, ubi eadem Vita in lectiones verbotenus digesta fuisse intelligitur, ex potiori parte etiamnum ibi residua, cogor opinari quod non habeamus primam Deodatensis monachi compositionem, stylo forsitan multo simpliciori exaratam, et verosimiliter nullis vel paucioribus mendis chronologicis obfuscatam. Ea menda Medianensis antistes, sanctior quam doctior, tanto operiosius cumularit, quo magis conatus est aptare se cuidam Tullensium episcoporum corruptissimo (ut apparet) catalogo, unde nomina huc inferenda accepit, de quibus infra in notis. Sane Waldradus ille praepositus, ad quem directam Vitam Ruyrus scribit, idem esse videtur, de quo praedictus Leo papa, anno 1051, Udoni Tullensi sic scribit: »Frater noster charissimus Weldradus, praepositus coenobii S. Deodati, cum quibusdam fratribus suis nobiscum praesentes« in curia Henrici III, sub tempus quo ibi ipse papa electus fuit, »nostrum imploraverunt auxilium.« Idem ergo eadem occasione [Col. 0609A] Leoni obtulerit, qualem a Medianensi antistite acceperat Vitam, Romae in synodo prima approbandam; sicque transierit in membranas praedictas, sed absque epistola, cujus meminit Ruyrus, quam ipse utinam edidisset, nunc enim nuspiam inveniri indicat Riguetus.

7. Utendum interim ista qualiquali Vita, et caetera aptanda erunt anno mortis: Qui annus, cum suis indictionis Dominicaeque adjunctis, potuit certius fuisse cognitus. Ita quamvis Vitae auctor vel interpolator dicat saepius venisse sanctum in Vallem-Galilaeam anno 669, eo tamen hic venerit decennio citius. Causam errandi dederit privilegium inventum sub nomine S. Hildulfi Trevirensis episcopi quasi datum S. Deodato tali anno, pro suo in Valle-Galilaea monasterio; existimante auctore, hoc fuisse initium monasterii; neque ad manus habente aut Childerici regis donationes, ad monasterium jam condi coeptum collatas circa annum 1160 (quarum [Col. 0609B] ne nunc quidem inveniuntur chartae) neque S. Numeriani episcopi Trevirensis, Hildulfo prioris, privilegium vetustius et anno ut summum 665 datum; quod in Mediano Monasterio invenisse sibi gratulatur Riguetus, utpote exemplar, ad quod alterum Hildulphi postea vel factum vel confictum fuit. Agit autem illud de jam plene constituto monasterio, quod ut sic haberetur, quinque ut minimum vel sex anni requiruntur. Porro aliorum ibidem »opinio fuerit (cui, inquit auctor num. 14, nec refragamur, nec suffragamur, quoniam penitus refellere aut defendere non valemus) B. Deodatum, post triginta annos ab egressu ipsius ex Francia, hanc vallem intrasse.« Qui triginta anni, simul cum prioribus viginti, constituunt annos quinquaginta, inter Vosagi solitudines, loco non uno, nec uno monasterio condito actos. Sic autem intelligetur Deodatus venisse ex Francia, ubi aliquantulis saltem annis episcopatum administrarat, sub annum 630 jam quadragenario [Col. 0609C] proximus, aut major, adeoque obiit vere »grandaevus,« uti num. 16 dicitur, »emeritaeque militiae veteranus« circa annum 590, natus. Quae omnia in nostris ad Vitam adnotatis, multo quam Henschenius reliquerat prolixioribus, probabuntur optime cohaerere cum certiori historia, praelucentibus Rigueti observationibus et memoriis.

8. Orditur is primas describendo praesentem ecclesiae suae statum, qualem non incongruum fuerit adnectere huic praevio commentario. »Canonicis, inquit, viginti quatuor constat hodiernum collegium, atque insuper praeposito majori, qui caput est omnium, suo numero complectentium decanum, cantorem atque scholasticum, quorum pro ratione eminentioris super caeteros dignitatis, praebenda etiam amplior est. Olim triginta numerabantur; sed majores nostri praebendarum trium suppressionem impetraverunt Roma, conservando organo, alendoque organistae, cum quatuor pueris choralibus musicaeque magistro: quartam praebendam auctoritate [Col. 0609D] pontificia abstulerunt principes nostri, pro erigenda nova Nancaei ecclesia, quam primatialem dicunt. Officium in ecclesia persolvunt canonici, una cum vicariis; quorum nunc neque numerus, neque stipendium est definitum; ante bella plerumque undecim vel duodecim erant. Ex institutione Leonis IX qui majoris praepositi titulum et officium aliquando [Col. 0610A] apud nos gessit, factum creditur ut successoribus pontificaliter officiantibus pedum ac mitra sit, cum peculiari quoque ornamento sericeo, in formam piscatorii retis cooperiente albam, tunicellam atque dalmaticam, a cingulo usque ad pedes, quod vulgo rete vocant, retiatum Latine diceremus.« Et haec opinio confirmari potest ex privilegio pallii et mitrarum, quod idem Leo IX in memoriam Clementis II decessoris sui, antea Babenbergensis episcopi, concessit episcopo, et dignioribus canonicis istius ipsius Ecclesiae Babenbergensis. »In tali ornatu assistit praepositus solemniorum dierum officiis, alias adesse non tenetur; si tamen adesse velit, obligatur venire in habitu episcopali; hieme quidem in cappa violacea, pelliculis muris Armenii farta, aestate vero linteatus cum epomide et cruce pectorali.

9. »Episcopalem quoque jurisdictionem habet praepositus, non solum in oppido S. Deodati, sed [Col. 0610B] per totam vallem, a limitaneis dioecesibus Argentinensi, Tullensi, atque Basileensi abjunctam, complexamque duodecim magnas parochias; quibus decimam tertiam ego addidi, pro majori commoditate parochorum; quos ad synodos meas voco, et ad quorum institutionem concursus celebro, habens ministros curiae meae spiritualis, a quo non nisi Romam appellatio est, officialem, promotorem, aliosque, plane sicut episcopi. In iis, quae Roma ad nos veniunt, bullis simpliciter dicimur provinciae Trevirensis, nulla dioecesi nominata, et ad eas functiones, ad quas consecratio episcopalis requiritur, liberum nobis est rogare episcopum quemcunque, nemine non admittente dimissoriales ordinandorum a nobis signatas. Territorium nostrum, ex donatione Theodorici II facta S. Deodato, per montana extenditur septem leucis in longitudinem, in latitudinem quatuor; merum olim desertum, nunc, occasione monasteriorum et cellularum a sancto exstructarum, [Col. 0610C] habitationibus etiam saecularium frequens; quorum omnium decimas Ecclesia nostra percipit, licet nunc pars solum tertia territorii supremae jurisdictionis titulo nobis pareat. Prioribus etiam saeculis regalia nobis competebant, ut sunt jus monetae cudendae, militiae conscribendae, et tributi exigendi aliaque hujusmodi. Invenimus autem in registris nostris Magni titulum praepositis datum fuisse jam inde a saeculo XIII, eoque usum Lotharingiae ducem in charta quam nobis signavit anno 1272.«

10. Hactenus ille, qui deinde ad posteriores memorias sic praefatur: »Sequar, quatenus potero, antiquam Vitam, a Leone IX probatam; cogar nihilominus adjungere quaedam ibi omissa, et refutare nonnulla, prorsus incompatibilia cum aliis ejusdem Vitae locis, sollicitus imprimis, ut falsa secernam a veris. Qua in re haud paulo meliorem successum spero quam habuerint alii, me quidem doctiores; sed qui majoribus lucubrationibus intenti, aut longius [Col. 0610D] positi, otium non habuerunt singulas circumstantias expendendi, neque facultatem scrutandi monumenta archivii nostri, ipsaque loca in quibus res actae personaliter adeundi; quapropter aliud facere non potuerunt, quam sese referre ad hanc Vitam, velut omnis notitiae a se sperandae unicum fontem.« Ad haec ergo subsidia aggredior Adnotata Henscheniana recognoscere et augere.



VITA S. DEODATI Primum a Deodatensi monacho scripta, dein a Mediolanensi abbate interpolata
Ex ms. codicibus et editione Nanciana.
[Col. 0611]


CAPUT PRIMUM. Ortus, episcopatus Niversensis, vita solitaria.
[Col. 0611A]

1. Catholica fides, et Christiana pietas, quanto vivacius aciem mentis in invisibilibus defigit, tanto segnius visibilia attendit, quia eorum vanitate se posse caecari animadvertit; nec mulcetur qualicunque specie caducorum, quae miratur et ambit fluxa carnalium curiositas exterius, quoniam aut foeda interdum, aut vacua novit interius. A quibus ideo oculos avertit quatenus veri et solidi boni oblectamine in aeternum perfrui possit; cujus sobrio vino sic inebriatur ut ignoret quo tramite ad haec infirma revertatur. Ad hujusmodi merum sic nos hortatur Canticum canticorum: Bibite, amici, et inebriamini charissimi (Cant. V, 1). Animae ebrietas gemina est; [Col. 0611B] aut enim inebriata amore saeculi, obliviscitur Creatoris sui, aut inebriata praeclaro calice charitatis Dei, sic ardenter adhaeret Conditori ut non sentiat quidquid est mundi. Quod frequenter audimus et videmus factum, quando nonnulli pro desiderio vitae aeternae, parentes carnis et patriam suam, nullo compellente, sub jugo Patrum spiritualium victuri fugiunt; et quondam elati, cupiunt esse quod paulo ante despexerant, et odisse incipiunt quod fuerant. Amarescunt eis olim dulcia, et dulcescunt amara; prospera formidant, adversa exoptant, obliti facultatum suarum, omniumque carnalium affectionum; nec importunis fletibus conjugum revocantur, seu pietate parvulorum, sic festini ad laborem quasi ad [Col. 0611C] requiem. Hoc sancti Spiritus musto quidam pleni, opulentarum urbium suarum sunt obliti in hac paupere Vosago, fame et frigore tabescere contenti. De quorum numero piissimus Pater noster Deodatus, praecipuo nobis praedicandus est praeconio [(22) 1Kb] .

2. Beatus Deodatus generoso occidentalium Francorum sanguine procreatus, morum et actuum praerogativa in suae prosapiae linea eminuit primus, quamvis ex corporis aetatula censeretur postremus. [Col. 0612A] De virtute in virtutem itaque, per aetatis incrementa gradatim eundo, gratum se ex gemina charitate exhibebat Deo et populo, divitias salutis, sapientiam videlicet ac scientiam, pariterque timorem Domini, infatigabiliter complectens, pro incorruptibili thesauro. Tandem pari et unico assensu cleri et plebis, a Deo (cui se totum dederat) juxta nominis sui exemplar donatus est pontificio Nivernis, ne sancta ejus actio diutius lateret sub modio, velut lucerna praeclarissima decentissimo praefigenda candelabro, ut tam verbo quam facto luceret omnibus in Domini sanctuario. Quod quanta devotione et industria, sub infula pontificali, illustraverit, nemo priorum ambigit, quando omnem ejus laudem finis perfectus canit. In quo pernoscitur clarius luce cum [Col. 0612B] in episcopatu non sua, sed quae sunt Jesu Christi tantum quaesisse [(23) 1Kb] ; nec saltem ab hominibus reverentiam debitam, sed a Deo remuneratione illibatam ex honore illo optasse cui tam perfecte valuit renuntiare.

3. Denique sanctissimus antistes, sagitta charitatis divinae salubriter vulneratus, trahi et currere post Jesum expetebat totus [(24) 1Kb] ; perpendens mundum in maligno positum (I Joan. V, 9), seque in medio scandalorum. Etenim sicut superborum est minimum, seu certe nil boni agere et semet perfectissimos in oculis Dei aestimare, sic profecto humilium est, quae praecepta sunt omnia facere, seque inutiles servos (Luc. XVII, 10), et omnibus hominibus inferiores ac viliores, non solum [Col. 0612C] suo ore pronuntiare, verum etiam intimo cordis affectu credere. Quippe a malitia conversi, et effecti in oculis suis parvuli, Domino parvulos custodienti (Psal. CXIV, 6) deflent mente supplici: Imperfectum meum viderunt oculi tui (Psal. CXXXVIII, 16). Hoc utique pacto, vir summae sanctitatis Deodatus in civitate Dei humilitate perfecta radicatus et fundatus (Psal. XLVII, 2, 3), necnon respectu districti Judicis extremaeque discussionis attonitu, et sciens quia cui plus committitur, plus ab eo exigitur (Luc. XII, [Col. 0613A] 48), ad sequendum Christum perfecte est animatus. Deliberatione ergo tantae rei prorsus arrepta [(25) 1Kb] , abnegavit sua et aliena negotia, successore sibi delecto ad suae dioecesis gubernacula [(26) 1Kb] , ne navis Ecclesiae Christi periclitaretur, tam idoneo remige privata. Sic frequentiae sui gregis, piis ad se retinendum armatae fletibus, valedicens, cum aliquot sibi unanimis regressus Niversensi oppido, sponte exsulat a naturali solo, concivis et cohaeres adnumeratus Christo. Quem exspectare cupiebat in solitudine mansurus, salvus et immunis factus a pusillanimitate spiritus et tempestate popularis tumultus (Psal. LIV, 9). Hic jam non pigeat nos agere, quod pretiosorum metallorum vestigatores et effossores constat actitare; quibus si qualitas terrenae venae [Col. 0613B] arriserit, atque per se ad divitem massam ventum iri promiserit aut renuntiaverit, extemplo animosis vangis [(27) 1Kb] et marris cuncta rudera egerunt, donec ad cupitum metallum perveniunt. Sic nos hujus viri sancti animum, huic mundo mortuum, et cum Christo in Deo absconsum, metiamur et perpendamus, si possumus, ex qualitate exteriorum ejus actuum. Consideremus quanti aestimaverit praesens saeculum, cui valefecit quando ei arridebat plurimum, secutus ad lamenta spiritus contribulati et contriti cordis Dominum Jesum (Psal. L, 19) qui, ne hic periremus, ad hanc vallem descendit lacrymarum. Nec pauperculus quilibet homuncio tanta alacritate reliquit vile tuguriolum, culmo et cespite contectum, quanta hic Dei cultor urbem Niversensium, [Col. 0613C] cujus in summa rerum copia administrabat [Col. 0614A] episcopium. Sed, quia sunt intimis interiora, jam veniatur ad sequentia.

4. Igitur terque quaterque beato Deodato, centuplum a Christo et vitam aeternam capessenti, prae caeteris comites tantae mercedis cohaesisse feruntur isti, Arbogastus et Florentius [(28) 2Kb] quorum prior in sacro nemore (quod Teutonico idiomate Heiligestorst vocitatur) eremitica vita est functus; indeque ad episcopatum Argentinae civitatis raptus. Cui decedenti altera solitudine Hasale abstractus successor est datus [(29) 1Kb] . Hi postquam plurima terris monstravere suorum insignia meritorum, vocati a Domino requiescunt spiritu in coeli aula, corpore autem in locis, quae instituisse eos diximus supra. Tunc Willigodus, domnolus, et univocus ejus Deodatus, [Col. 0614B] quos a sancto viro labor non disparavit ullus, certatim insistendo obsequiis, et parendo jussis illius, satius duxerunt cum eo inter ignotos tribulari, quam cum notis in terra suae nativitatis laetari.

5. Domino itaque Girbaldo [(30) 1Kb] viro sanctissimo praesidente dioecesi sanctae Tullensis Ecclesiae, fidelis Domino servus Deodatus, renuntians saeculo, decrevit in saltu Vosagi locum habitationis eligere. Veniens tandem cum suis Romonum [(31) 1Kb] (quod tunc haereditaria sorte duo fratres sibi diviserant praedium) qualis vir esset nutu divinitatis est declaratum. Nam inibi prior illorum fratrum, Asclas dictus, locatis artificibus, insistens erat aedificationi novae domus. Quibus supremo propinquantibus operi trabalis [Col. 0614C] materies transversim medioximo imponenda apici, [Col. 0615A] cui cuncta contignatio habebat inniti, nulla arte per tres dies eidem potuit aptari, modo obstante brevitate, modo curvitate, seu aliqua alia tortitudine. Unde dominus ille opificibus iratus convicia ingessit, quod qui silvam in promptu habuerint, velut inertes diu sub illa materie et frustra sudaverint. Sed his jam fessis opere et moestis euntibus pransum, contigit sanctum virum eamdem subintrasse domum, et in eadem resedisse ex itinere fessum. Qui causae illius seriem a quodam puerulo edoctus visceribus misericordiae, ab infantia secum adultae, et de matris utero secum egressae, commotus, tentavit subvenire moerentibus, accitoque beato Willigodo cum caeteris, materiem opportuno loco paulatim aptavit [(32) 1Kb] , ac se mox coepto itineri reddidit. [Col. 0615B] Adhuc non longe digressus, reducitur, tam benevolo ejus opere comperto a primate fundi illius. Hic ut peregrinationis ejus votum percontatus accepit, vel quis fuerit, praedium ipsum eidem contradidit, usu tantum inde sibi retento, dum advixerit, appensurus sancto viro quinque argenti siclos annis singulis [(33) 1Kb] . Nec dubitavit pauper Christi suscipere aliena, qui abdicaverat sua; quatenus merces cumularetur devoto laico ex eleemosyna, qua praeviderat sustentari posse pauperes, quos Christo aggregavit postea; aut utique dubium, quia in spiritu noverat, locum illum nobilitatum iri, sui dilecti discipuli Willigodi sepultura. Ad cujus exanimum corpus, illic nunc usque tot et tanta monstrantur miracula [(34) 1Kb] ut palam sit ejus spiritum perpetua in coelis remunerari [Col. 0615C] gloria.

6. Inde progressus pontifex devotissimus devenit Argentillam (a rivulo suo sic vocitatam (quam tamen nunc rusticum vulgus corrupte Arentellam dicit [(35) 1Kb] . Ibi labore tantae viae extaediatus, demorari consensit, atque impensas ad sibi construendum monasterium inibi praeparavit. Cujus fundamenta dum ad aliquod perduxisset fastigium, offendi coepit ac laedi pravitate et injuriis accolarum, eidem invidentium, quasi in dies [Col. 0616A] usurpaturo fundos eorum; erant enim et apprime militares, sed libertatem quasi velamen malitiae suae habentes. Quorum proterviam mox ut Dei servus humiliter declinavit et fugit, ira coelestis adeo super eos incubuit, quatenus tam ipsi quam cuncta posteritas eorum, aut juveniles annos et sibi tunc dulcissimos non exiissent, aut certe minuti intellectu affinibus suis despicabiles et ridiculi remansissent, donec nequam stirps illa de medio ablata fuisset.

7. Hinc venerabilis vir post nimios aviae et anfractuosae solitudinis circuitus, Elisacium [(36) 2Kb] , introiit; ubi inter Amalricivillare, et Ungisi villam, apud Wilram (erecto sibi habitaculo) consedit; cujus hodieque ibidem ostenduntur plurimae parietinae, [Col. 0616B] et fons perspicuus atque saluberrimus, ejus famosus nomine. Ubi cum circumcirca quasi quidam intellectualis sol radios beneplacitae Deo actionis evibraret, et dociles animos religiosorum bono odore Christi ad se traheret; aliquis eximiorum procerum Hunus, cum conjuge Huna dum in vicinia commaneret, magisque ex debito quam ex intentione huic mundo deserviret; Dei servo in amicitiis junctus est familiariter, similis quippe simili cohaeret, dissimilisque dissimiles refugere solet. Accessit inter eos et illud ad solidae dilectionis plenitudinem, quod praesul sanctus et baptizavit, et a salutaris fontis lavacro suscepit ejus prolem [(37) 1Kb] . Sed sanctae charitatis, totiusque bonae operationis osor diabolus, ut vidit non parvos Domino posse assurgere fructus, verbo [Col. 0616C] et exemplo illius, si tantus colonus religionis ulterius in impia illa gente et sterili bonorum operum remoraretur; ad eum inde effugandum relevavit nefandum caput. Repentino denique furore stolidum et indocile vulgus adversus sanctum, qua i alieni juris pervasorem, concitavit; per quod patronos regionis inflammavit, donec continuis lacessitus jurgiis ac minis, illinc egredi compulerit. Cui dum suus compater Hunus humillime supplicaret, ne se [Col. 0617A] desereret, eique gratanter sui juris possessiones ad commanendum offerret, vir Dei respondit lacrymabiliter: Ut quid tot annis exsul et profugus hanc provinciam habeo oberrare, cum in ea (peccatis meis facientibus) nequeam pedi meo optatam requiem reperire? Jam ad moriendum dabo me vastae et ignotae solitudini; viderit pietas Domini cujus desiderio patriam respui, et hos fines expetii. Hoc dicto datoque pacis osculo, sub amplexu mutuo discessum est, non sine fletu utriusque plurimo.

8. Sed famulo suo persecutionem pro justitia patienti miseratio divina non defuit; quae ei habilem et optatum locum providit, et persecutores ejus contumeliosa et miserabili plaga in sua sobole percussit. Nam primatum illorum dies dimidiavit, [Col. 0617B] eosque ab hac luce in dulcioribus sibi annis rapuit. Quod nunc usque in posteritate eorum exercuit in tantum ut aliquoties eximii proceres ac tres illustres matronae, tam dolendam conditionem suae genealogiae metuentes sibi, capita sua ac fundos multaverint sancto isti, ne pro iniquitate patrum suorum mererentur a Deo multari. Quotquot autem ruricolarum in eadem villa (donec mansit) nati fuere, cum strumoso gutture jugiter vixere [(38) 1Kb] , quo dedecore prorsus caruere quotquot in ulteriori littore interfluentis torrentis nasci potuere. Quod animadvertentes enixurae feminae, torrentem illum solebant transire.



CAPUT II. Discessus in Vallem Galilaeam. Ecclesia et monasterium constructum, ac privilegiis munitum.
[Col. 0617C]

9. Tunc miles Christi, infatigabili quidem corde, sed nimium fatigato corpore, per scopulosa juga arduorum montium, per concava squalidarum vallium reptabundus, tandem Vallem nuncupatam Galilaeam [(39) 1Kb] , anno ab incarnato Verbo sexcentesimo sexagesimo nono [(40) 1Kb] , subiit anhelus, quam interluit et irrigat Mortha piscosus et vastus fluvius [(41) 1Kb] ; penes quem in Australi ejus ripa (reperta spelunca, et amoenissimo fonte) aliquanto inibi delituit tempore, herbarum tantum agrestium et pomulorum esu corporeae succurrens inediae, optans exemplo sanctorum Patrum vivere qui degentes in solitudinibus, [Col. 0617D] erravere in montibus et speluncis et cavernis terrae [Col. 0618A] Interea Dominus, sollicitus de servo nil cogitanti de crastino, religiosum virum Hunum aliter in somnio suo dignatur alloquio. Cur fame permittis in solitudine perire compatrem tuum, Deodatum Nivernensem episcopum, causa mei exsulem et inopem factum, qui prae humilitate vix minimi sui actus te fecit conscium? Cui respondenti se nescire quorsum eum quaerere deberet, praecepit dicens: Onera saginarios [(42) 1Kb] tuos bonis, quae tibi praestiti, et, invocata majestate divina, eos per se dimitte istud iter aggredi; mihi crede, ductor non deerit. Hoc exspergefactus cum retulisset devotae conjugi, omnimodis accelerandum coepit hortari. Quid plura? Sagmarii, ut jussum fuerat, abire permissi, per inviam eremum, recti itineris linea pervenerunt ad [Col. 0618B] speluncam sancti: quorum via notata ab his, qui pene pedetentim fuerant eos illuc usque prosecuti, reperitur famulus Dei. Quos prior percontatus, cur venerint, omnem rem seriatim discit. Nec mora; grates affectuosis lacrymis conditas Deo reddidit quem sui non oblitum in necessitate comprobavit. Dein tam eos quam jumenta necessariis refocillatos cibariis, suo Domino gratias agens remisit. Sic viri Dei reperta casa, non solum ipse Hunus, sed et aliquot alii religiosi ministraverunt ei postea. Hinc si recolamus antiquorum Patrum vitam, nequaquam iis imparem in hoc facto beatissimum reperiemus Deodatum; cui, ut sanctissimus Frontonio, Benedicto, atque Columbano [(43) 1Kb] , destinavit Dominus necessarium victum.

[Col. 0618C] 10. Hac ergo benignitate Domini, tam bene pro se solliciti, vir perspicacissimus, intelligens gressus suos illuc retortos divinitus, ad instituendam sibi cellulam est animatus. Qua ibidem erecta, et B. Martini [(44) 1Kb] antistitis venerationi dicata, reposuit illic et alia pretiosissima sanctorum pignora, secum a patrio solo delata. Cumque opinio sanctitatis ejus diatim, non solum huic nostrae viciniae commigraret, verum et ulteriores terras avide peragraret, fiebat ut fideles ad eum catervatim undecunque attraheret. Ex quibus nonnulli hilariter conferebant praedia, plurimi ad monasterium construendum pecunias, et quaecunque alia poterant impendia, aliquando vero non tantum sua, sed insuper accensi ad imitandum, subdebant seipsos ejus discipulatui nimia instantia; [Col. 0619A] non enim erubescebat fama ex bonis, quae de absente disseminabat, quia in praesenti adhuc meliora exhibebat. Illis in diebus, jam saepe dictus Hunus praedia, et a se agnominatum Hunivillare cum ecclesia eidem concessit devotus. In qua ipse cum conjuge sancta monstratur sepultus [(45) 2Kb] , sed miraculis vivere pariter in coelis comprobantur. Tunc etiam liberalis munificentia Childerici excellentissimi regis [(46) 2Kb] , a fisco abscissam eamdem Vallem Galilaeam, cum omni integritate, viro Dei successoribusque ejus annulo suo firmavit in aevum, ab exortu . . . . cunctorum rivulorum seu omnium praefatam vallem intrantium, usque ad ipsorum ab ea exitum, quatenus inibi construeret coenobium, et servientium Deo aggregaret, quem censeret, numerum. Credentes [Col. 0619B] pro tam multis molestiis, quibus eotenus cingebatur et angebatur, quando exsul hac et illac fugatus pervagabatur, quod ejus animam sanctam Dominus modo ad plenum consolaretur, eique his verbis sancti vatis Isaiae quasi blandiretur: Paupercula, tempestate convulsa, et absque ulla consolatione, ecce ego sternam per ordinem lapides tuos (Isai. LIV, 11), quia ad punctum in modico dereliqui te, et in miserationibus magnis congregabo te (ibid., 7).

11. Hoc vir Dei docibilis intelligens, ac si divinitus et humanitas juvari videns, ibidem prope S. Martini oratoriolum construendo monasterio erat insistens. Sed aliquis discipulorum ejus, dum ultra amnem in Urimonte (qui nunc monasterio praeeminet) [Col. 0619C] operariis materies aedificio illi necessarias succidentibus ac laevigantibus per diem intenderet, vesperi autem ad cellam rediret, quodam vespero [Col. 0620A] cum transire Mortham pigeret, atque maturius reverti ad opus optaret, in colliculo Juncturas nuncupato contigit, ut sub noctem maneret. Qui colliculus ideo sic vocitari putatur, quoniam Robach et Mortha non longe a pede ejus junguntur. In quo frater ille reclinatus somno, oratorii ibidem construendi beatae Dei genitrici perpetuaeque virgini Mariae in visu accepit praeceptum a Domino. Quod cum mane retulisset sanctissimo magistro, in loco ostensae visionis lapidem erigi praecepit pro signo; cui non multo post tempore circumaedificata basilica fuit, imposita ara, et honori piissimae Matris Domini omniumque apostolorum, pariterque praecipuorum Treviricae urbis pontificum, Eucharii, Valerii, Materni [(47) 1Kb] , et Maximini [(48) 1Kb] consecrata. Propter hanc postmodum [Col. 0620B] alterum fabricatur oratorium, quod beato Mauritio [(49) 1Kb] , ipsiusque devotissimo collegio constat dicatum, in quo facto aperte datur animadverti beatissimum Hidulphum archiepiscopum [(50) 1Kb] exstitisse familiarissimum sanctissimo Deodato praesuli, a fundamentis hujus sui monasterii, quem creditur donasse reliquiis praedictorum praesulum Trevirensis populi, praesertim S. Maximini, cujus dignissimos artus nuperrime transtulerat in aedem, qua nunc dignissime venerantur, quando scilicet ab incarnato Domino sexcentesimus sexagesimus septimus annus volvebatur, et famulus Dei Deodatus in Elisacio morabatur. Nam anno ab Incarnatione Domini sexcentesimo sexagesimo nono, Vallem Galilaeam intrasse comprobatur [(51) 1Kb] .

[Col. 0620C] 12. Non ab re enim fuisse dignoscitur devotissimum Deo praesulem, tot et tam pretiosa sanctorum patrocinia suae Franciae praetermisisse. Equidem [Col. 0621A] poterat vir Domini Hidulphus, eremiticam vitam ducturus, Arduennae vastissimos expetere saltus (sicut aliqui vicinorum ejus fecisse inveniuntur), aut Histriae [(52) 1Kb] deserta revisere, a quibus ad praesulatum Trevirorum olim fuerat raptus; sed nimium intimo amore dulcissimi Deodati ad hanc nostram Vosagium fuit attractus. Cui opinio si quis calumniosorum reluctatur, privilegiis Vallis Galilaeae convincetur; ubi mutua charitas nostrorum charissimorum Patrum evidenter monstratur. At nobis quia occasio se obtulit apte, de antiqua immunitate sive libertate ipsius loci hic inserantur aliqua. In quibusdam jam saepe dicti coenobii chirographis, regali et pontificali auctoritate firmatis, beati Patris Hidulphi nomen reperitur praefixum, titulis duodecim [Col. 0621B] subscribentibus episcopis. Inibi sanctae compassionis vir archiepiscopus, imo patriarcha (quia patriarchae tantum debetur pontificum turma) profitetur sanctam et compunctam religiosamque postulationem venerabilis viri Deodati episcopi suarum aurium intima penetrasse, et viscerali affectu pietatis ita cor suum charitativa petitione emollivisse ut voluntatem ejus libentissime non implere nimis irreligiosum putaverit fore.

13. Consequenter etiam ibidem adnotatur [(53) 2Kb] , quoniam sancti desiderii ardore succensus reverendus Deodatus episcopus, in Valle Galilaea, quam ex regis fisco promeruerat, coenobia [(54) 1Kb] apud Juncturas (sicut supradiximus) construxit primus. Ubi monachos, vel peregrinos sub sanctissimorum Patrum [Col. 0621C] Benedicti et Columbani regula victuros [(55) 1Kb] , deliberabat collocare devotus. Cui tandem communi decreto sanctorum antistitum conceditur [(56) 1Kb] , ut nullus regum, vel principum, aut episcoporum, seu quorumcunque clericorum, suis usibus audeat aliquando usurpare quidquam eorum quae ad Dei famulos, ibidem [Col. 0622A] sub evangelica perfectione degentes, pertinere videntur, et quae ab ipso Patre Deodato episcopo acquisita fuerint, aut regio munere, seu reliquorum fidelium collatione, tam in sanctis voluminibus donariisque altaris et ecclesiasticis ornamentis quam in his quae deinceps ipsi servi Dei proprio labore addere potuerint. Et quandocunque saepe dictus Deodatus (qui nunc est Pater ipsius monasterii) a Deo fuerit vocatus, quem illa congregatio ex sese unanimiter elegerit abbas subrogetur, et ad altaria benedicenda, vel sacros ordines percipiendos, quem voluerint episcopum expetant; ullaque ecclesia absque privilegiis vivens quidpiam sperare, vel auferre ab eis praesumat, et nemini (nisi invitatione aut permissione totius congregationis) liceat monasterii ipsius [Col. 0622B] septa intrare. Quod si quilibet pontificum, ab eis communiter postulatus, pro ipsorum utilitate accesserit, mox secundum voluntatem congregationis (expleto suo ministerio) abeat absque requisitione ullius muneris, quatenus sub sancta regula viventes, de percepta quiete, juvante Domino, per tempora exsultent, et pro statu Ecclesiae catholicae plenius Deum exorent. Si autem aliquam transgressionem regulae suae fecerint, et a proprio pastore objurgari noluerint, etiamsi episcopus eorum, qui et abbas, seditionem congregationis sedare nequiverit, tunc alios abbates eamdem regulam professos, ad ipsum monasterium convocet, qui sententia regulari scandalum deprimere curent. Quod utique privilegium, qui infringere ausus fuerit, praesentium auctoritate [Col. 0622C] praesulum anathemate innodatur, et per venerabiles viros Bibliobaldum presbyterum, et Labinum diaconum absentibus ad subscribendum detestatur. Quod et devote fuisse factum superius est dictum. Hactenus ad istud; jamjam, quod restat, agatur.



CAPUT III. Mutua charitas SS. Deodati, et Hildulphi; illius obitus, et sepultura et hujus successio.
[Col. 0623A]

14. Igitur decurrente sexcentesimo septuagesimo primo anno, ab adventu autem domini Deodati ad Galilaeam tertio [(57) 1Kb] , semper imitandus Pater Hidulphus (archipraesulatu Trevirorum abrenuntiato [(58) 1Kb] , semet ad commoriendum Christo addicens, huic aridae eremo dulcissimus vicinus, et pacatissimus affinis accessit suo Deodato, Jacob [(59) 1Kb] reverendissimi praesulis Leucorum collaborante suffragio. Hic nobis ne forte succenseat ullus, et duos pontifices Leucorum (Godonem scilicet et Bodonem) fuisse inter Girbaldum (cujus diebus B. Deodatus reliquisse [Col. 0623B] episcopatum fertur) et inter Jacob, cujus tempore (venit) dominus Hidulphus; nec convenire rationi, ut quatuor episcopi administraverint pontificium vix annis tribus, breviter quaestioni obviamus. Brevitatem humanae vitae, et vicissitudines consideramus, etiam intra annum plures quam quatuor sibi ordine succedentes posse defungi, non denegamus. Sed nos ab incerto argumentum non assumimus, praesertim cum B. Bodonem plurimis annis praesedisse episcopio, atque in Vosago monasterium virginum instituisse noverimus. Ergo dicendum est trium episcoporum priorum intercessisse obitum, a tempore quo B. Deodatus reliquit pontificale decus, usque III annum ingressus sui in hanc Vosagum, atque sic contigisse, ut I anno B. pontificis Jacob vir Dei Hidulphus [Col. 0623C] veniret huc post eum. Demonstratur hoc ex praedicto privilegio, et B. Bodonis subscriptione, anno ab Incarnatione Domini 670 et ex adventu domini Hidulphi ad nos, anno Domini 601. Nam Dei amicus Deodatus, sub praefatis tribus episcopis [(60) 1Kb] nonnullis annis mansit in locis (de quibus eum fugatum fuisse supradiximus) tandemque intravit Vosagum quasi in novissimis suis diebus; sicque contigit ut Dei famulo interdum remorante, interdum hac et illac fugitante, Girbaldus et Godo hominem quaesissent; [Col. 0624A] atque in primo anno perventus sui ad nos, Bodo penultimum sui sacerdotii annum ageret. Qui defungens subsequente anno successorem accepit dominum Jacob; cujus, ut diximus, I anno qui erat jam III. S. Deodato in hac Vosago, athleta Dei Hidulphus se credidit eremo, licet quidam velint B. Deodatum, post XXX annos ab egressu ipsius ex Francia, hanc vallem intrasse, quibus cum decem istis expletos addunt, procul dubio quadraginta fiunt. Sed nos huic opinioni nec refragamur, nec suffragamur, quoniam penitus refellere aut defendere non valemus [(61) 1Kb] .

15. Itaque beati ac semper reminiscendi Patres, Hidulphus et Deodatus, in eremo (ut optaverant) vicini facti [(62) 1Kb] non dormitaverunt, sed alacriter [Col. 0624B] vigilaverunt erga custodiam amoris mutui atque sinceri, tanto familiariores effecti quanto viciniores sibi. Ut enim ampliorem splendorem, vel ardorem suscites, si luminare luminari, vel ignem igni adjicias, sic sanctis viris ex vicinitate, visione et collocutione amicabili crevit sancta charitas. Quibus quamvis maxima jucunditas esset simul semper conversari et esse, indignum tamen erat tantos hospites, velut duo mundi clarissima luminaria, sub unius cellae angustia latitare, cum vix caperent singulos singula, praesertim quia plurimos ad Deum poterant secum ducere. Unde charissimi pontifices statuerunt semel in anno (dum in hac vita manserint) alter alterius cellam invisere, atque ibi sub noctem commanere. Quam insomnes totam in sanctis [Col. 0624C] colloquiis et divinis laudibus solebant expendere, diluculo autem ad suam redire. Porro discipuli eorum intercurrebant, et velle, ac tolle, seu posse alterius alteri intimabant. Et dominus quidem Hidulphus non procul a cella cum suis occurrebat venienti ad se Domino Deodato et suis [(63) 1Kb] , quem data manu ducebat ad orationem secundum antiquorum Patrum consuetudinem, et institutionem sanctissimi Benedicti abbatis; sicque pariter oratione fusa salutabant se invicem cum spirituali [Col. 0625A] gaudio, et tum demum sociabantur sibi in sancto illibatae pacis osculo, et in reliquo charitosae affectionis officio.

16. Idem piissimus Pater Deodatus devotissime faciebat charissimo suo Hidulpho, cui cum suis occurrebat Mortha transito, nam, quoad vixit, cellam priorem apud S. Martini oratoriolum non deseruit. Vir quippe erat grandaevus, emeritaeque militiae Christi jam veteranus, nec poterat sufferre populares concursus, fratrumque interesse studiis exterioribus; maxime qui nil dulce habebat, nisi vacare et videre quoniam Dominus ipse est Deus (Psal. XLV, 11), et gustare et videre, quoniam suavis est Dominus (Psal. XXXIII, 9). Statura quidem, ut fertur, procerissimus, [Col. 0625B] forma elegantissimus, cordeque clementissimus, sed jam nimio labore et annis confectus erat et incurvus [(64) 1Kb] . Qui interdum ad fratres operantes transibat; atque considerato ac disposito opere singulorum, ad cellam noctu redibat. Unde etiam hodie demonstratur semita [(65) 1Kb] , qua solebat monasterium adire apud Juncturas. At contra, Hidulphus statura medius, facie angelicus, mente compunctissimus, voluntariae paupertatis amicissimus; quem promptum et alacrem ad omne opus bonum reddebat adhuc viridis senectus, et in Deo suspensus animus; nam etiam in extremis vitae suae annis, labore manuum suarum vixit. Moribus quidem ambo pares, sed aetate impares, alter alterum sibi invicem praeferebat, et humillimus quidem Hidulphus [Col. 0625C] sanctissimum senem Deodatum, ex famulatu Christi et emerito senio priorem censebat; sed devotissimus omnipotenti Deodatus, in juniore Hidulpho dignitatem patriarchii atque morum maturitatem attendebat [(66) 1Kb] .

17. Quam dulce erat et delectabile piis animabus jugiter attendere duas coelestis fabricae columnas a Deo decenter erectas, et non contra Deum, sed ad Dominum pie elevatas, quae solido et inflexibili robore mente sic assistebant summo Opifici ut optarent maxillam lapillorum congeriem sibi imponi, pro parte in qua meruere locari. Denique quasi certatim multitudine minimorum Christi, tam et praesentium quam et futurorum, gaudentes epistilia [Col. 0625D] sua, id est capitella gravari (dummodo sint qui possint Domino lucrari) pusillitatem alienae fidei, et gravedinem alienorum peccaminum in suae charitatis latitudine suscipientes tolerant, ut viribus meritorum suorum, et suae longanimitatis labore sublevatos ad aedificium coeleste ferant. Putares sanctos Patres [Col. 0626A] istos gallinas esse intellectuales, et parvulos pullos alis meritorum et rostris orationum suarum ab invisibilium milvorum rapacitate defensare, manibus ac pedihus alimoniam eis providere, atque frigidos Deo plurimis exemplorum fovendo calefacere. Praeterea et extra nidulum proprium amabant interdum pennas extendere, dum vicissim satagebant alter alterius pullis prodesse, ex Dei et proximi dilectione. Mutata voce, et dissipata sui corporis specie, infirmabantur in infirmis, ut habes in Apostoli verbis: Quis infirmatur et ego non infirmor? (II Cor. II, 29.) Sic Patres nostri ad tempus vixere solliciti ut filii eorum tam praesentes quam futuri forent quandoque securi. Nec piguit eos laboris et sudoris sui dum tantum successores sui remanerent in tuto locati. Hoc exigebant [Col. 0626B] eorum structurae, hoc quaerebant illorum fugae, beati Deodati Patris nostri praecipue, qui tot loca sibi magno sudore constructa mutavit, donec filiis spiritualibus sedem quietam invenit. Nam si sua tantum quaesissent, facillime requievissent; victum enim et vestitum sibi habentes, his contenti essent (I Tim. VII, 8), maxime qui abrenuntiando divitiis, ad paupertatem summo cum desi derio pervolassent. Verum haec alias. Igitur Deo dignissimi antistites, spirituali insistentes negotio, nullatenus ab incoeptis deficiebant, aut deviabant a proposito de die in diem semetipsis meliores existendo. Etenim tanto reddebantur quotidie alacriores ad laborem, quanto viciniores ad requiem, nec sentiebant in Christi [Col. 0626C] vinea pondus diei et aestus, quibus jam prope erat ut redderetur nummus.

18. Tandem ubi in hac Vosago pariter in corde uno et anima una, septem continuos expleverunt annos cum sex mensibus, largus remunerator Deus beatissimo Deodato decrevit laborum suorum reddere fructus. Percurso enim praesentis vitae stadio, jam strenuus athleta inhiabat coronae, et supernae remunerationis bravio. Unde vocatus a Domino, accessu languoris correptus, detinetur lectulo. Quod cum absentibus discipulis tristis attulit nuntius, extemplo moesti concurrunt ad cellam ejus; mentes enim praesagae luctus futuri, audita ejus infirmitate, non poterant non turbari. Flentes ergo jacentis magistri grabato assistebant, ne tam dulcis Pater [Col. 0626D] filios desereret, communi ei ululatu et gemitu acclamabant. Quos sanctus ille verbo salutari commonens compescebat, et ad regulae sanctae observantiam et sui memoriam, quantumcunque poterat, animabat, ac super omnia Christo bono Pastori pie commendabat.

[Col. 0627A] 19. Super hoc facto et tam sancti viri obitu, dilectissimus ejus Hidulphus in visu noctis divinitus commonetur, ut ad eum properaret quantocius; decebat enim ut amicus amico ad Deum praecedenti extremum valediceret, sui non oblivisci devote supplicaret, commendationem ecclesiasticam faceret, viaticum praeberet; os et oculos, manus et pedes ejus rite componeret, funus ejus, debita veneratione procuratum, deduceret, atque in sepulcro cautissime collocaret. Quae cuncta, Deo volente, a Domino Hidulpho constat circa piissimum Patrem Deodatum impleta. Nam ut evigilavit, ad beatum quantocius, sicut a Domino jubebatur, properavit; quem adhuc vivum reperit. Cujus optato visu sanctus recreatus [(67) 1Kb] , vehementer est in Domino gavisus, qui famulo [Col. 0627B] suo Hidulpho ejus obitum revelare, et eum ad suum funus curandum destinare est dignatus. Nec mora, discessurus (ab hac vita), ad suscipiendum regimen ovium, quas ibidem hactenus nutriebat obedientia et charitas, superstitem amicum compulit, suisque mandavit, ut domnum Hidulphum vice sua Patrem retinerent, quandiu vixerit. Hinc communiter jam omnibus quae charissimus charissimo istinc proficiscenti debebat a Domino Hidulpho expletis, inter ejus manus animam sanctam, multa prece Deo commendatam, innumeris et continuis laboribus pro Dei regno et justitia ejus exercitatam et elimatam, plurimisque virtutibus refertam et adornatam, laetissimus coelo refudit, sed laetior futurus in perventione, qua Deum facie ad faciem sine fine videre [Col. 0627C] promeruit. Qui (ut in Ecclesiastico scribitur) mortuus est, et quasi non est mortuus, similem enim sibi reliquit post se. In vita sua vidit, et laetatus est in ipso, et in obitu suo non est contristatus, nec confusus est coram inimicis; reliquit enim defensorem domni suae contra inimicos, et amici reddentem gratiam (Eccli. XXX, 4-6).

20. Transiit autem de morte ad vitam, de exilio ad patriam amabilis Pater, domnus Deodatus, tertio decimo Kalendas Julii [(68) 1Kb] Dominica die, sexcentesimo septuagesimo nono anno a Domini nostri Jesu Christi Incarnatione, septima indictione, ab ingressu vero ejus in hanc vallem Galilaeam anno undecimo mediante [(69) 1Kb] , Theodorico filio Clodovei fratreque Childerici regnante [(70) 1Kb] , sub quo pessimus et apostata [Col. 0628A] Ebroinus excellentissimum martyrem Leodegarium Augustodunensem episcopum [(71) 1Kb] , diversis tormentis prius mactatum truncavit ense. Omni autem cum reverentia curato tanti Patris funere, nimium lacrymosis exsequiis a discipulis deportatur ad ecclesiam beatae Dei genitricis Mariae, ubi pro eo immolata salutari hostia a devotissimo archiepiscopo, et expleto ritu catholicae Ecclesiae, pretiosissimum corpus vilissimae committitur terrae [(72) 1Kb] , quia aquosum erat coemeterium prioris ejus cellulae, utpote situm in convalle, et oportebat tanti patroni corpus in praesentia fratrum, laudes et preces Deo persolventium, adesse; quem etsi noverant piae animae non esse flendum, cohibere tamen nequibant inundantiam laerymarum, quas non impetus carnis, sed spiritus [Col. 0628B] eliciebat ab intimis praecordiorum. Neque enim deflebant, quia obierit, sed quia ad Deum illos praecesserit, sicut doctissimus Pater Ambrosius de seipso dixisse consuevit; nec invidebant ejus gloriae, sed cupiebant cum eo esse, cum perpenderent se in luctu remansisse, cum scirent se futuram patriam inquirere, nec hic manentem civitatem habere (Hebr. XIII, 114). Praeterea sub gaudio Spiritus sancti pios emittebant fletus, cum recolerent (memoriam) dulcissimae paternitatis et familiaritatis ejus, qui currus et auriga fuerat eis benignissimus (IV Reg. II, 12), portando eos in suis manibus, et hortando ad meliores actus. Hujusmodi lacrymae quantum distant ab his quas carnales homines solent pro charis suis vel pro damnis inconsolabiliter fundere, [Col. 0628C] effreni audacia non metuentes ad divinorum judiciorum publicam detestationem prosilire! Quia enim sempiternis bonis non inhiant, post temporalium amissionem quid ultra sperent, ignorant; et ideo quos (neglecto Deo) inutiliter amant, nolunt hinc tolli, quia eis in voluptatibus carnis et usu mundi optant, si possent, in aeternum perfrui. In tales Jeremias sanctus sic invehitur: Maledictus vir qui confidit in homine, et ponit carnem brachium suum et a Domino recedit cor ejus (Jer. XVII, 5).

21. Itaque vir Dei Hidulphus sic paruit extremae petitioni defungentis amici, ut viginti octo annis et dimidio (quibus illi superstes fuit in saeculo) invigilasset ejus gregi, per praepositos administrans utilitatem ipsius loci, et quamvis pro se abbatem [(73) 1Kb] [Col. 0629A] suae congregationi praefecerit (quia desiderio supernae contemplationis accensus, exterioribus negotiis occupari refugerit) tamen Vallem Galilaeam a cura sua non expunxit, quandiu in hac luce mansit [(74) 1Kb] . Vis enim perfecti amoris erga sanctissimum Deodatum faciebat ei tolerantiam laborum. Nec lassescebat ad curandum aliena, qui prae lassitudine alii imposuerat sua, quia quod recusabat sufferre imbecillis senectus, et soli Deo vacare cupiens animus, desiderabiliter amplexabatur fraternae dilectionis affectus, et sanctae obedientiae virtus, tanquam jugiter sic seipsum adhortaretur: Qua fronte ibis ad amicum, si ejus ultimum refutaveris mandatum? Pro cujus perenni vita in coelis et gloria, primo depositionis illius anno coenobium Vallis Gallilaeae multoties [Col. 0629B] adire solitus, frequentabat ad sanctum corpus missarum solemnia; sciebat enim scriptum: Nescit homo utrum amore an odio dignus sit, sed omnia in futuro reservantur incerta (Eccli. IX, 1, 2). Et illud acutissimi Patris Augustini dictum: »Vae laudabili vitae hominum, si remota pietate judicatur. Nam quis hominum audebit dicere: Venit princeps mundi hujus, et in me non habet quidquam (Joan. XIV, 30); nisi inter mortuos liber? (Psal. LXXXVII, 6.) Quapropter, quod solum et singulare beneficium defunctis fore noverat, post amicum viam universae carnis ingressum transmittere non cessabat. Quod quamvis pia mater Ecclesia post filios suos cunctos indifferenter mittat, quia occulta judicia Dei nondum penetrat, justus tamen Judex sic suorum vota acceptat [Col. 0629C] ne omnino frustrata doleant; cum juxta sanctorum Patrum sententiam, pro valde bonis sint gratiarum actiones, pro non valde malis propitiationes, pro valde malis autem qualescunque vivorum consolationes. Sed quia in hac vita omne meritum comparatur, quo post hanc vitam unusquisque aut relevetur aut gravetur, constat devotissimum Christi famulum Deodatum istic pio comparasse merito, quatenus omnis pro eo supplicatio fieret illic gratiarum actio.



CAPUT IV. Veneratio SS. Deodati, et Hidulphi in tunicis et corporibus. Elevatio eorumdem. Vita approbata.

22. Elapso tandem anno a glorioso obitu domini [Col. 0629D] Deodati, in quo beatus patriarcha Hidulphus assidua visitatione et frequenti immolatione salutaris hostiae curabat prodesse ejus spiritui, deinceps pristinam institutionem resumpsere fratres utriusque loci. Denique ut prius semel in anno solebant sancti antistites suas cellas invicem visitare, sic postea studuerunt facere. Sed viro Dei Hidulpho invisenti Vallem Galilaeam vice domni Deodati, occurrebant ejus discipuli, praeferentes tanti magistri tunicam. Quam reverenter susceptam sanctus pontifex, tanquam [Col. 0630A] dulcissimum pignus amici exosculans, amplexabatur, et in veste nomen sancti illius dulcissime venerabatur, eumque in ea sibi videre videbatur. Hoc ipsum faciebat, quando placito tempore ea a discipulis sancti ad Medium Monasterium referebatur. Et quidquid venerationis impendebat insensibili tunicae, charissimo suo Deodato se impendere laetabatur; quem sentire devotam sibi charitatem arbitrabatur, cujusque efficacibus meritis seipsum, adhuc in stadio hujus vitae decertantem, atque spirituali palaestra desudantem, sustentari inter dulcia suspiria precabatur. Confidebat enim illum, jam prostrato atque proculcato adversario, palma et corona a Domino donatum; et apud eum posse plurimum, utpote in ordine coelestis curiae indelebiliter ascriptum. Sed [Col. 0630B] cum viri sancti temporalis vita in multos annos (Deo disponente) tenderetur, quatenus ejus exemplo ad aeternam vitam plurimi accenderentur, factum est ut circa ultimos annos, senio jam praegravatus et fractus continuatoque labore debilitatus, cellam suam, nec solitae visitationis gratia, egrederetur; non tamen ideo discipuli beatissimi Deodati praetermiserant ad eum ferre tunicam magistri, sicut erant soliti.

23. Cumque divina miseratio emeritum militem suum Hidulphum a nimio labore decrevisset in aeternum requiescere, per dilectissimum sibi Deodatum dignatus est eidem transitus sui diem denuntiare, et ut satageret ambas eorum cellas (sicut res poscebat) disponere. Unde vir sanctus multum in Domino [Col. 0630C] est laetatus, quia ex turbulento conflictu mundi ad perpetuae pacis tranquillitatem mox erat iturus, ubi omni lacryma ab oculis ejus abstersa (Apoc. XXI, 14), perpetim consolaretur. Itaque fratribus suae cellae designato abbate domno Raimberto, Valli autem Galilaeae domno Marcinanno, emicuit ab hoc exsilio, ab Incarnatione Jesu Christi anno septingentesimo septimo. Cujus quidem sanctam mentionem istic tenore narrationis ducti, vix summatim attingere curavimus, ne fastidiosis auribus escas collegisse et inculcasse arguamur; avidum tamen lectorem ad Vitam sancti destinamus [(75) 1Kb] . Porro domnus Marcinannus, quem praelatum beatissimi Deodati coenobio supra memoravimus, in provisione coenobii [Col. 0630D] talis utilitatis fuit studiosissimus. Is quippe longo superfuit tempore sub regibus Theodorico atque Childerico Juniore, a quo etiam Aquisgrani promeruit descriptionem totius abbatiae suae roborari regia auctoritate.

24. Deinde tam sanctorum decessorum idonei successores Raimbertus et Marcinannus, charitativam societatem, a sanctissimis magistris susceptam et sibi quasi lege haereditaria relictam, non imminuerunt, verum potius augmentaverunt. Quod utique [Col. 0631A] ex breviariis vel syngraphis illius temporis hactenus monstrabatur, in quibus nomina fratrum utriusque monasterii, tam defunctorum quam et vivorum, diligentissime adnotata et altaribus superposita conservabantur; pro quibus in missarum solemniis verissime dicebatur, quod sic in libris sacramentorum passim reperitur. Et quorum nomina super sanctum altare tuum scripta adesse videntur. Interea a devotissimis (discipulis) inviolabiliter fuit observatum, quod a piissimis magistris recolebant traditum, videlicet, ut semel in anno, et isti inviserent cellas eorum, et illi istorum, tanquam praecipua pignora praeferendo tunicas magistrorum (siquidem et discipuli domni Hidulphi ipsius tunicam retinuerant sibi) quibus cum tanta devotione occurrebatur, et [Col. 0631B] tanta veneratio exhibebatur ut dulcissimi Patres ad filios redisse post longa saeculorum volumina crederentur.

25. Quod si peccatis facientibus, coelestis ira in populum grassaretur, et siccitate seu nimia imbrium refusione, aut pestilentia vel qualicunque plaga feriretur, mox hinc inde conglobatus (conventus) tunicas patronorum suorum cum luctuosis precibus offerebat et ingerebat divinis obtutibus, moxque removebat pietas quod promeruerat impietas. Nam contra desaevientis flagelli impetum tantum valebant sanctorum merita et plebis fides ut nec mora misericordissimus Conditor justi judicii sui severitatem a populo cohiberet, atque optatae misericordiae consolationem [Col. 0631C] eis distillaret. Sic denique temporalis et parva consolatio fidei fiebat maxima provectio, quae unumquemque pro modulo suo ad correctionem pravitatis suae et imitationem sanctorum, atque ad debitam venerationem hortabatur assurgere, quos intelligebant tantum de Deo meruisse; quo possent iram ejus a peccatrice gente avertere, et tales cupiebant esse quales divina benignitas dignatur clementer respicere. Jam perpendamus, si possumus, quid meriti vel virtutis habuerint horum Patrum nostrorum sanctae animae interius, quorum vilissimae tunicae, oculis Dei repraesentatae exterius, a populo pleno peccatis suspenderent iram ejus.

26. Ergo haec consuetudo tam pia et religiosa integerrime conservata est inter haec duo coenobia, [Col. 0631D] donec sancta corpora plurimis miraculis declarata sublevarentur de terrae gremio, divina disponente gratia. Tunc quod consueverant facere in tunicis sanctorum, usque ad haec nostra tempora, conservarunt in corporibus eorum, cum eis invicem se visitando, aut sibi complacito loco dulciter occurrendo. Ubi inter se pias commutando sarcinas, aliquandiu velut proprios dominos gestare amant; nec quemlibet eorum a se credunt alienum, quando concio Vallis Galilaeae B. Hidulphum recognoscit suum, utpote viginti octo annis et dimidio sibi praelatum; e diverso plebecula Medii monasterii insignem Christi confessorem [Col. 0632A] Deodatum vindicat sibi, cui dommus Hidulphus attribuerat prioratum sui loci, inibi eum dignissime suscipiendo, dum advixit, et nihilominus tunicam ejus, postquam obiit. Super haec etiam accumulant eorum charitatem mutuam, qua effectum est ut omnia illis forent communia. Sicut philosophica insinuat sententia: »Vicinorum pleraque sunt communia, amicorum vero omnia (ARISTOT. lib. VIII Etha. cap. 9).« Quocirca sicut tunc solebant mutuo suscipere horum sanctorum tunicas, scilicet corporum exuvias; sic nunc quoque suscipiunt eorum corpora, animarum utique exuvias. Quorum per meritum pax nobis nunc et in aevum. Igitur haec jam sufficiant religiosis animis, quae pauperculo sermone cursim explicuimus de piissimi Patris nostri [Col. 0632B] Deodati gestis, vix attingentes pauca de innumeris, minima de maximis: Quibus sancta Trinitas in terris glorificavit dilectum suum pro sanctae vitae meritis. Caeterum tot et tantis quotidie miraculis venerabile corpus ejus nobilitatur, quot et quanta vix, ut putatur, sufficit aliquis facundissimus (enarrare) [(76) 1Kb] .

27. His adeo diffamatus mundo innotuit ut hac nostra jejuna et sterili narratione praedicari non indiguerit. Sed quoniam Christianae perspicaciae est magis requirere atque attendere opera quae unumquemque sanctum faciunt, quam quae sanctum ostendunt, delectatur quidem visibilibus sanctorum factis, sed tamen ad invisibilia eorum facta pervenire omnimodis appetit, et sitibunda mavult ex fonte [Col. 0632C] quam ex rivo suam restinguere sitim; unde enim gaudendum sit, a Domino Jesu didicit, qui suis ait discipulis: In hoc nolite gaudere quia spiritus vobis subjiciuntur; gaudete autem quod nomina vestra scripta sunt in coelis (Luc. X, 20). Quod utique mereamur animae sanctitate, non miraculorum ostentatione, maxime cum in die judicii dicturus sit multis, qui in ejus nomine virtutes multas fecerint: Nescio vos (Matth. VII, 22-23). Hinc est quod omnes laborantes et oneratos ad se invitans, non ait: Discite a me signa facere, sed quia mitis sum et humilis corde, et invenietis requiem animabus vestris (Matth. XI, 29). Hoc plane quod dicimus a capite, debemus et ex praecipuis membris ejus discere, quia ardentius [Col. 0632D] exquirit fides Ecclesiae quales illi, quos veneratur, fuerit ex invisibilibus animae virtutibus, quam quales ex signis visibilibus, quae profecto sunt lac parvulorum, non solidus cibus robustorum. Sed sicut a lacte ad solidum cibum pervenitur, sic a signis imperfectio fidei nostrae vegetata, ad solidas animae virtutes quandoque perducitur; ut jam necesse non habeat suggere, sed tantum ruminare. Hinc istud est, charissimi, quod cum pasceremini quotidianis et eximiis miraculis dignissimi confessoris Christi Deodati, ad tantum robur mentis estis perducti ut his solummodo jam non essetis contenti, [Col. 0633A] sed anxie quaereretis sanctam esuriem vestram sancta vita illius refici. Nostis enim apprime inter miracula animum vestigari debere, et quod merito cessante bono, miracula nil sunt.

28. Jam nunc piissimo Conditori omnium gratias agamus in communi, non usquequaque vos fraudatos tam bona voluntate; ex paucis etenim, quae praemisimus, quam bonus fuerit thesaurus cordis ejus agnoscimus (Eccli. LX, 14). Qui, prae gaudio inventae margaritae, omnia quae habuit sic vendidit (Matth. XIII, 46), ut etiam seipsum abnegaverit, et exsul in labore et aerumna, in vigiliis multis, in fame et siti et jejuniis multis, in frigore et nuditate, apostolum Paulum imitatus (II Cor. XI, 27), multis annis pro Christo oberraverit; nec dulcedinem geminae charitatis, [Col. 0633B] in qua tota lex pendet et prophetae (Matth. XXII, 40), ulla mundi pressura ei extorquere valuerit. Itaque, juxta libri Ecclesiastici monita, Laudemus viros gloriosos, Patres nostros, in generatione sua (Eccli. XLIV, 1): sed sic laudemus, quatenus eorum exemplo pravitatem vitae nostrae dirigamus atque informemus. Ut enim doctissimi P. Augustini se habet sententia: »Bene loqui, et male vivere, nihil est aliud quam seipsum sua voce damnare.« Praecipue autem Patrum nostrorum vitam contuendo ad contemptum mundi armemur, eosque in tam perfecto opere imitemur. Nolimus diligere mundum, neque ea quae sunt in mundo (I Joan. II, 15), quia, ut B. evangelista Joannes protestatur, quidquid in mundo est, concupiscentia carnis est, et concupiscentia [Col. 0633C] oculorum, et superbia vitae (I Joan. II, 16), quae non sunt a Patre. Haec tria utique reliquorum vitiorum sunt causae, quae sic calescunt ex mundi amore, ut a charitate Christi praevaleant innumerabilem populum separare; a quibus omnino immunes erimus, si dilectionem mundi a pectoribus nostris [Col. 0634A] excludamus. Quod cum fecerimus, sanctorum patrociniis nos ubique juvari non ambigamus, quorum vestigiis prompto corde inhiamus. Quia vero exteriora miracula testimonium dant bonae vitae, in subsequentibus conabimur [(77) 1Kb] (si Deus permiserit) ex his aliqua posteris transmittere, ut ex paucis colligatur quanta piissimus nutritor noster Deodatus gloria sublimetur in aeterna vita, ad cujus mortua ossa tanta coelitus conferuntur corporibus et animabus solatia. Ipsius tandem meritis innitentes et precibus, cum fiducia ad thronum gloriae divinae accedamus (Hebr. IV, 16), postulantes nobis debita nostra dimitti (Matth. VI, 2), et templi patroni exemplo ad beneplacitam Deo conversationem perseveranter accingi, praeveniente ac subsequente nos misericordia [Col. 0634B] Patris aeterni, cum coessentiali sibi Filio et Spiritu sancto, in trina Unitate, et una Trinitate inseparabiliter dominantis, viventis atque regnantis in saeculum saeculi. Amen.

29 [(78) 1Kb] . Anno ab Incarnatione Domini nostri Jesu Christi millesimo quadragesimo nono, indictione II, concurrente sexto, epacta XIV, regnante Henrico filio Conradi imperatoris anno X, ac imperante III, haec gesta, quae de piae memoriae pontifice Deodato scripta sunt, ad summum apostolicae sedis apicem delata sunt, atque in provinciali synodo ejusdem sanctae Romanae Ecclesiae est constitutum ut in praesentia episcoporum, abbatum, clericorum et laicorum recitarentur, et cum recitata fuissent, data auctoritate ab ipso summo papa Leone nono [(79) 1Kb] , primo [Col. 0634C] anno sui apostolatus, decretum est quatenus in Ecclesia Dei legerentur, et firmissime servarentur, ad laudem et gloriam Domini nostri Jesu Christi, et honorem ipsius beatissimi patroni nostri Deodati, et ad aedificationem multorum per cuncta saecula saeculorum.



GUDINUS LUXOVIENSIS




[Col. 0635]
GUDINI PLANCTUS RHYTHMICUS Super morte Constantii monachi Luxoviensis.
(MABILL. Analect. nov. edit. p. 217.)





[NOTA.]

Tam ignotus est Gudinus, istius rhythmici planctus scriptor, quam ignoratus Constantius, cujus hic mortem luget. Uterque sine dubio monachus fuit Luxoviensis Rotberto rege, sub Milone abbate, et Constantius quidem Luxoviensibus scholis praefectus, quem celebrem fuisse hinc intelligitur.



   [Col. 0635A] Ergo plange pium cantor modulando magistrum,
Hactenus tetendi lyram musicae per semitas:
Nunc meum extendam cursum charas ad exsequias,
Quas deprimit lamentando moesti cordis charitas.
   Grande pondus, magnum luctus vim constringit pristinam,
Quam non valeo supplere, quod prius decreveram:
Nudis tamen dicam verbis pectoris augustiam.
   Coelum, stellae, terra, mare, homines ac bestiae,
Ad lamentum hujus rhythmi auditum extendite,
Et Constantio sophistae fidos planctus reddite.
   Cujus nomen nunquam dico sine mente lugubri,
Cujus mihi vultum fingo forma non dissimili,
Quem amplector, cui jungor corde semper vigili.
   Cujus exitus deflendus cingit orbis spatium
[Col. 0635B] Sapientibus regnorum immittens justitium,
Quo primates et coloni perturbantur nimium.
   Nunquam vidi, nec videbo tam pium philosophum,
Qui cibus discipulorum existens post Dominum,
Blandimentis, non terrore, ministrabat studium.
   Haec dum duo valde gemo, lacrymas et provoco,
Insiti plenus moeroris languore deficio,
Tam praeclaro destitutus ac tali consilio.
   Lacrymentur ergo mecum codices eximii,
Quos descripsit pulchra manus inclyti Constantii,
Se plangentes negligendos doctore consimili.
   O Jesu Redemptor mundi, quid commisit saeculum,
Dum in terris tulisti summum vitae desiderium,
[Col. 0635C] Necne spem doctrinae purae, philosophiae filium?
   Corruisset plaga mundi magno sub interitu,
Claritas et clari solis palluisset habitu,
Antequam pius magister raptus esset obitu.
   Permutassent nox et dies qualitates temporum,
Repulissent undae maris vela navigantium,
Ne Gudinus perdidisset dominum Constantium.
   Credo coelum doluisse tantum ad exitium,
Dum lucentis globi lunae mutans vultum pristinum
Innuit mundo venturum tam grave naufragium.
   Plangit Oriens et Auster, Occidens et Aquilo.
[Col. 0636A] Plangunt urbes et castella pro pio Constantio:
Instat passim coenobitis flebilis compassio.
   Moeret plebs Luxoviensis lacrymis continuis,
Plangit Milo pius abbas planctibus piissimis,
Amplius non habiturus tantae jubar lampadis.
   Jam moerore fatigata luget urbs Chrysopolis [(1) 1Kb] ,
Firma Stephani triumphis, vallo cincta fluminis:
Tangunt coelum Strasburgenses questibus diutinis:
   Obstupescit et Lugdunum, laus magnarum urbium:
Cabilon ac Matiscensis admirantur plurimum,
Pias aures inclinantes ad tam durum nuntium.
   Gloria regum Robertus et corona saeculi.
Regium deponit vultum funere Constantii,
Quem prudentem cognoscebat famulatu Domini.
   [Col. 0636B] Francia, regnorum decus, felix est et florida,
Plus Constantio refulgens, quam valens potentia,
Ejus sorte sepulcrali permansit pulcherrima.
   Amisistis, Lingonenses, sociale gaudium,
Cognoscentes jam obisse praeclarum philosophum,
Monachorum margaritam, clericorum pretium.
   Aedua non impar ulli pietatis munere,
Voto facili dissolve viscera clementiae,
Et Constantio clementer jam defuncto consule.
   Henricus in Romano residens palatio,
Et arcana sapientum comprobant ingenio,
Dolet nusquam inveniri similem Constantio.
   Stant in luctu et in planctu principes Burgundiae:
Mundi plangunt detrimentum praesules Germaniae:
Allemanni, Longobardi locum dant tristitiae.
   [Col. 0636C] Ecquis famam tanti viri, quis nomen et audiet,
Qui non illi benedicat, et affectu visitet?
Nullus, credo, praeter ipsum, cui Christus displicet.
   Quis est homo et non homo disserit jocundius?
Clarior quis erit rhetor caris sub sermonibus?
Matheseos in doctrina quis valebit melius?
   O Constanti mi, diserte, summa pars et animi,
Inexhausta cura mei pectoris ac studii,
Quare jaces praeda mortis sub clausura tumuli?
   Semper mihi promittebas, quem lugens desidero,
Modo miser et infelix, te vel ipsis careo
[Col. 0637A] Proh dolor! cur me vivente tu non vivis saeculo!
   Tu magister magistrorum, doctior, doctissimus,
De virtute in virtutem melior te optimus,
Jure es ex meritorum factus Constantissimus.
   Omnes laudo sapientes, te sed cunctis praefero:
Tui animam commendo Flamini sanctissimo
Quo ductore perfruaris sanctorum consortio.
   Sis beatus, sis et felix centies ac millies;
[Col. 0638A] Aula pulchri paradisi fiat tibi requies:
Dextra Christi sis protectus millies ac millies.
   Ecce lyra planctum dedi cunctorum charissimo,
Audientes nunc imploro dent ut preces Domino,
Veniam qui delictorum tribuat Constantio.
Praestante Domino Jesu Christo, cui est honor et gloria in saecula saeculorum. Amen.




CIRCA AN. M.
WIDO MONACHUS




[Col. 0637]
WIDONIS EPISTOLA AD HERIBERTUM COLON. ARCHIEP.
(BALUZ., Miscellanea edit. Luc., tom. II, pag. 114.)





[NOTA.]

Tria antiqua epistolae sequentis, quae ab Ivone quoque in parte secunda Decreti, cap. 84, edita est, exemplaria habuimus, unum ex bibliotheca Regia, reliqua ex Colbertina. In uno istorum ea nullum titulum habet, in alio vero hunc: Epistola sancti Paschasii papae ad Mediolanensem archiepiscopum Simoniaca haeresi laborantem. Constat sane aevo Paschalis secundi, qui Paschasius quoque dictus est a nonnullis, Petrum Grosulanum Mediolanensem archiepiscopum accusatum fuisse quod archiepiscopalem dignitatem pretio mercatus fuisset. Verum cum de istiusmodi Simonia non agatur in hac epistola, eaque scripta videatur ab homine qui minoris esset dignitatis quam is ad quem scribebatur, facile adducor ut credam veriorem esse inscriptionem quam praefert codex regius, in quo sic legitur: Epistola Widi monachi ad Heribertum archiepiscopum, Coloniensem nimirum, quem variis calumniis impetitum fuisse docet in Vita ejus Rupertus abbas Tuitiensis. Ob eam vero causam in primis nos illam hic repraesentare voluimus, ut eam auctori suo integram restitueremus.

[Col. 0637A] Fraternae mortis crimen incurrit quisquis, cum potest, fratrem a morte minime defendit. Nos quoque, qui excellentiae vestrae summum discrimen audivimus, summi reatus poenam incurrimus si taceamus, Domino per prophetam terribiliter attestante [(1) 1Kb] quod profecto sanguinem fundit qui impiorum iniquitatem tacendo dissimulat. Audivimus enim, quod valde miramur, quod sacri apud vos ordines pecuniis distrahuntur, dum quicunque tale aliquid attentaverint, omnino haeretici comprobentur, sancto Spiritu per Gregorium intonante quia quisquis per pecunias ordinatur, ad hoc ut fiat haereticus promovetur. Et ut hujus nostrae paginulae non praesumptionem sed timoris causam fuisse monstremus, beatus idem prosequitur (S. GREGOR., [Col. 0637C] lib. IV, epist. 51, 55, 56, et lib. VII, ind. II, epist. 810; I. q. 1, c. 5, Quisquis): Quisquis [(2) 1Kb] contra Simoniacam et neophytorum haeresim pro officii sui loco vehementer non arserit, cum eo se non dubitet habiturum portionem [(3) 1Kb] qui prius commisit hoc piaculare flagitium. Quibus in verbis cum haeretica et Simoniaca [Col. 0638A] et neophytorum haeresis exprimatur, quod aeterna morte dignissimum crimen sit apertissime declaratur, protestante per Augustinum divino oraculo ac dicente (FULGENT. De fide ad Petr. c. 391): Firmissime tene et nullatenus dubites omnem haereticum vel schismaticum, quamvis multas eleemosynas faciat, vel etiam pro Christo sanguinem fundat, cum diabolo et angelis ejus aeterni ignis incendio mancipandum, nisi ante finem hujus vitae catholicae fuerit incorporatus et redintegratus Ecclesiae. Hinc est quod Dominus vendentes et ementes de templo ejecit, Dathan et Abiron ambientes terra glutivit, Simonemque tentantem Petrus damnavit [(4) 1Kb] , omnesque in eo Simoniacos ecclesiasticis jaculis Petrus perpetuo anathemate condemnavit. Et turpe nimium [Col. 0638C] est ut in plenissimo jam vigore [(5) 1Kb] confirmata Ecclesia tam ferali inimico succumbat, de quo in primordio suae infantiae tanta virtute triumphat. Si quis (1, q. 3, c. 7, Si quis objecerit) autem objecerit non consecrationes sed res ipsas quae ex consecratione proveniunt vendi, videtur [(6) 1Kb] quidem aliquid [Col. 0639A] dicere, nihil autem penitus sapere. Nam cum corporalis Ecclesia aut episcopus aut abbas aut tale aliquid sine rebus corporalibus et exterioribus in nullo proficiat, sicut nec anima sine corpore temporaliter vivit, quisquis horum alterum vendit sine quo alterum habere non provenit, neutrum venditum derelinquit [(7) 1Kb] . Quam tamen objectionem sacer penitus canon exterminat (concil. Chalcedon., c. 2), cum procuratorem vel defensorem Ecclesiae vel regulae subjectum adeo per pecunias ordinari prohibeat ut interventores quoque tanti sceleris anathematis mucrone succidat. Quid plura? Si anathematizati et excommunicati et ut vere haeretici Simoniaci et neophyti a numero sunt fidelium Ecclesiae separati, quis non videat quia hujusmodi sacerdotum [Col. 0639B] vel clericorum missae et orationes Deum ad iracundiam super populum provocent, quem placari talibus credebamus? Scriptum est enim: Omne quod non est ex fide peccatum est (Rom. XIV). Et item: Veri sacrificii locus extra catholicam Ecclesiam non est (I, q. 1, c. 71, Extra). Unde et dicitur: Haereticum hominem post primam et secundam correptionem devita (Tit. III). Quomodo ergo tales episcopos vel abbates vel reliquos clericos devitamus si eorum [Col. 0640A] missas audimus, cum quibus si vel semel oramus [(8) 1Kb] , excommunicationem subimus? Quos quidem sacerdotes esse saltem credere omnino errare est cum Petrus Simoni dicat: Pecunia tua tecum sit in perditionem, quia aestimasti donum Dei pecuniis possideri (Act. VIII). Ubi cum aestimasti dicitur, patet quia non pro eo quod fecerit, sed quia facere se posse crediderit condemnatur, cum tamen minus sit aestimare quam credere. Cum itaque haereticum qualemcunque esse sit certa et indubitata damnatio, quid valet Arianos, Sabellianos, Photinianos impiosque Manichaeos orbe pepulisse, si Simoniaca et neophytorum haeresis, quae, ut beatus Gregorius dicit, ante omnes in Ecclesia diabolica fraude subrepserit, quasi primam et maximam Ecclesiae castitatem [Col. 0640B] faeda nimium pollutione contaminet? Igitur id propter Deum, vestram excellentiam et omnes fideles Christi rogamus et obtestamur, si habere partem in Christo cupitis, summopere instate ut tam saeva pestis, quae innumeros populos jam usquequaque saeviendo aeterna morte mulctavit, vestra auctoritate et exemplo penitus destruatur, ne ulterius, quod absit, in Spiritu sancto peccare, neque hic neque in futuro saeculo remittatur.




RAYMUNDUS ARNALLI




[Col. 0639]
EPISTOLA R. MONACHI S. VICTORIS AD B. ABBATEM SUUM Excusat se quod nondum redierit ex Italia, oratque ut studio legum operam dare sibi liceat
(Dom MARTENE, Amplissima Collectio. I, 469.)





MONITUM.
(Histoire littéraire de la France, t. VII, p. 570.)

Intéressante pour les premiers temps où l'étude de la jurisprudence fut renouvelée, l'inscription montre qu'elle est écrite à un abbé de Saint-Victor de Marseille, dont le nom n'est exprimé que par un B, et que l'auteur, dont le nom n'est désigné que par un R, était un moine du même monastère. Mais il y a toute apparence que le B marque l'abbé Bernard, et l'R, Raymond Arnalli, moine sous le même abbé. Dans cette supposition, qui n'est rien moins que hasardée, la lettre fut écrite en 1065, qui est l'année de l'élection de Bernard, ou l'année suivante: car il est visible par le texte qu'il y avait peu de temps que cet abbé était à la tête de la communauté de Saint-Victor.

Le but principal que s'y propose Raymond est d'obtenir la permission d'étudier la jurisprudence, et de quoi subsister pendant le cours de cette étude. Il nous apprend lui-même avec ingénuité ce qui lui en fit naître le dessein. Ayant été député à Rome pour quelque affaire importante de sa maison, et sa monture lui ayant manqué en chemin, il s'arrêta en divers lieux d'Italie. Il y fut témoin du concours extraordinaire d'étudiants que ce nouveau genre d'étude attirait de toutes parts, de Provence même comme des autres pays, et ce qui lui avait fait encore plus d'impression, c'est que les moines en augmentaient même le nombre. Frappé de leur exemple, il conçut le désir de les imiter. En conséquence il marque à son abbé qu'il va à Pise attendre sa réponse. Mais afin que Bernard fît moins de difficulté de lui accorder sa demande, il a soin de le prévenir, en lui protestant que, bien loin d'employer les connaissances qu'il espérait acquérir à faire le métier d'avocat dans les tribunaux séculiers, comme c'était alors la coutume de quelques moines, il ne s'en servira que pour soutenir et défendre les droits de Saint-Victor contre quiconque tenterait d'y donner atteinte



EPISTOLA R. MONACHI AD B. ABBATEM SUUM.
[Col. 0641]

[Col. 0641A] B. [(1) 1Kb] Suo reverentissimo domino summaeque laudis dignissimo monasterii Massiliensis divinae largitatis munificentia dispensatori quam optimo, R. ejusdem servus omnium licet sibi famulantium humillimus, non in dilectione tamen minimus, debitae servitutis obsequium.

Evangelista testante, liquet ab angelis fuisse declaratum quod in terra pax hominibus bonae voluntatis. Et alibi scriptum est: Sufficit bona voluntas. Jure igitur, sicut voluntas aliquod perficiendi bonum, etsi proficere nequeat, sufficiens esse perhibeatur, eadem quoque mihi quam erga vos semper habui, sufficere procul dubio credatur. Nam postquam vestrae magnitudinis fama, quae jam diu meis intonuerant auribus, corporeis oculis videre promerui, vestrae [Col. 0641B] dilectionis immensitati, prout multis scire licuit, meae parvitatis ingenium inseparabiliter adhibere studui, sed ut probatio dilectionis quae infra pectoris septa aestuando latitabat, operis exhibitione quandoque redoleret, admodum optare solebam. Nec ideo quia Deus plebem suam visitavit, quoniam vos ad optimam, quam elegit sibi Maria, partem sublimavit, et monasterium Massiliense jam rectoris indigentia penitus offuscatum vestrarum illustratione virtutum mirifice decoravit. Quantum constat me gaudere, si omnes artus in linguas verterentur, impossibile est cuiquam explicare.

Si autem vestrae solitae bonitati placeat, attende: ubi vos ad praedictum, Deo ducente, gradum provectum fuisse comperi, uti vestris obtemperarem jussibus, [Col. 0641C] cur venire distuli, causam tamen etsi non sufficientem reddere sum paratus. Noscat itaque vestra, desiderantissime Pater, clementia, me quondam praedicti coenobii fratrum accepta licentia, pro quodam nobis imminenti et intolerabili negotio satis, ut credo, jam vobis notificato, Romam ire coepisse, ac usque Papiam sine collega proprio nimia paupertate [Col. 0642A] dimisisse, Romam cum extraneis profectum fuisse; sed quia divinae voluntati me coeptum iter complere non libuit, animal cujus vehiculo Romam usque tendere satagebam, in itinere prius infirmatum prorsus ibidem mihi defuit. Quapropter ulterius incedere quia non valerem, infectoque negotio statim redire vehementer erubescerem, prius quidem titubare coepi, postremo tamen litterarum studiis operam dare disposui, ibique paucis Dei gratia interpositis moris, hactenus animum exercendo moratus fui. Haec est igitur causa, dulcissime domine, cur postquam illud quod anima mea diu optaverat, evenisse concepi, ad vos festinare distuli. Imo magis ac magis, ut melius vobis amodo vita comite deservire valeam, studere proposui. Nunc autem quia per totam fere [Col. 0642B] Italiam scholares et maxime Provinciales, nec non ipsius ordinis de quo sum, quia plures legibus catervatim studium adhibentes incessanter conspicio, et monasterium nostrum a clericis et a laicis sine intermissione placitando lacessiri, atque justarum possessionum detrimentum pati considero, aliquantulam hujusmodi scientiam habere desidero. Nam si quid in hoc opere, divina largiente gratia, praevalerem, nec saecularibus placitis inhiarem, sed solam nostri monasterii justitiam, quantum possem, adjuvarem. Si vestrae igitur, summe Pater, dignitati placeat ut in hoc opere studium pro posse meo exerceam, quaeso et suppliciter obsecro, quatenus super hoc negotio charitativam mihi licentiam impendatis, et Pisano priori vestris litteris, ut mihi subveniat, [Col. 0642C] mandare disponatis. Si enim quod exspecto apud vestram misericordiam impetravero, Pisas ad exercendum ibi studium, si Deus concesserit, adiero. Interim autem usque ad festivitatem sancti Michaelis vestrae consolationis praeceptum exspectavero. Valete.



ALWALO




[Col. 0641]
EPISTOLA ALWALONIS AD L. PONTIFICUM
(MARTEN., Thes. Anecd. I, 105.)





[NOTA.]

Hanc et sequentem epistolam eruimus ex veteri codice ms. oratorii Trecensis, cujus character annos 600 superare videtur. Quisnam fuerit primae auctor Alwalo et L. summus pontifex ad quem scribit, necdum divinare potui. Si conjecturis aliquid tribuere liceat, L. non Romanus pontifex, sed simplex episcopus fuit. Certe in sequenti epistola nudum episcopi titulum accipit. Nec vacat exemplis quibus simplices episcopi appellantur summi pontifices. Ita Bruno Coloniensis archiepiscopus summus pontifex appellatur a Widrico in Vita S. Gerardi Tullensis episcopi. Heldricus vero abbas, ad quem iste scribit, is esse videtur Hel. congregationis monasticae Pater, ad quem exstat epistolae Brunonis episcopi fragmentum, qui Bruno anno 980 Lingonicae sedis thronum ascendit, Hildricus scilicet Antissiodorensis, S. Germani abbas, qui anno 990 praeerat.



I. EPISTOLA ALWALONIS AD L. PONTIFICEM. Petit absolvi ab excommunicatione inflicta ob illatas praepositurae Capuleiensi injurias.
[Col. 0643A]

ALWALO, miserrimus plus caeteris mortalibus, peccatorum onere pressus, L. summo pontifici, nostris temporibus unico pene Dominicae vineae procuratori, quidquid patri filius dominove servus.

Dominicae animadversionis, propriis exigentibus peccatis, ultione percussus, mortis timore territus, animae tantum salutis cupidus, ad vos seu ad unicum animarum medicum confugio, et quae meis ulceribus adhibenda sint medicamina salubriter intimari exposco. Nostis namque ipse quanto excommunicationis astrictus teneor anathemate ob Capuleiae [Col. 0643B] praeposituram S. Martini scilicet potestatem. Unde si mihi vitae protelati fuerint dies, canonicorum ipsius sancti me decrevi examen expetiturum, et juxta consilii vestri decretum in omnibus me spondeo acturum. Caeterum si spe vitae frustratus exstitero, uxori et natis meis sub Christi testimonio in eorum fide haec agenda committo; eo tamen tenore, ut obsequia quae Christianis exhibenda sunt morientibus, mihi abnegare non permittatis.





II. EPISTOLA L. EPISCOPI AD HELDRICUM ABBATEM. Significat qua ratione Alwalonem absolverit ab excommunicatione.

Dilectione Christi ferventi abbati HELDRICO omnique [Col. 0644A] ejus congregationi episcopus peccator L. salutem et sanitatem.

Gratias reddo vobis, fratres charissimi, quod sanctae auctoritatis amore ferventes, a communione sanctae Ecclesiae privatum Alwalonem suscipere noluistis in sepulturam: sed hunc quo tenore absolverim notum faciam vobis. Misit namque ad gratiam nostrae majestatis uxor cum filiis duos viros ferentes litteras promittentes omnem emendationem, et petentes fieri absolutionem. Quorum ego verbis non credens, nolui assentiri, donec ipsi sacramento juraverunt quod uxor cum filiis usque in festivitatem S. Martini, ipsi beato Martino ejusque canonicis recta fide emendarent quidquid principum censura judicaret eos debere emendare, et secundum morem [Col. 0644B] legis persolverent: quod si facere noluerint, isti duo viri qui petitores sunt absolutionis, in obsidione canonicorum et in potestate se tradent die festivitatis S. Andreae. Hoc ergo tenore absolvimus Alwalonem auctoritate Patris, et Filii, et Spiritus sancti, et sancti Martini, omniumque sanctorum et nostra, et damus vobis licentiam in sepultura recipiendi. Vobis autem mandamus ut et vos eum absolvatis, sicque Deus benedicat vobis. Uxorem vero et filios sciatis non esse absolutos, donec emendatio sit facta et persoluta, et sine ejus praesentia et filiorum jubemus eum mitti in terra, ut per hoc sciant se excommunicatos.



ANSELLUS SCHOLASTICUS




[Col. 0643]
NOTITIA
(MANSI, apud Fabric. Biblioth. med. et inf. lat., t. I, p. 111.)

[Col. 0643] Hunc Ansellum credo monachum. Hujus est opusculum in cod. 57 S. Illidii Claromontensis, apud P. Montfaucon, Bibl. mss., pag. 1263. Est vero operis titulus: Visio cujusdam monachi in monasterio S. Remigii, descripta ab Ansello, discipulo S. Abbonis, abbatis Floriacensis, jussu Oddonis abbatis.




[Col. 0643]
VISIO ANSELLI SCHOLASTICI.
(Edidit D. Edelestand DU MÉRIL, Poésies latines populaires, t. I, p. 200.)


   [Col. 0643] In Salomonis ferculo,
Quod construxit de Libano
Ex lignis mirabilibus,
Mystica signans altius,
Ubi reclinatorium
Ex auro struxit optimum
Ascensuque purpureum,
Ob Hierusalem filias,
Quae designant Ecclesiam,
[Col. 0643] Spiritale convivium
Reperias quam plurimum.
Ibi cum pleno copia
Cornu infert cibaria
Ut nostras querelas levet,
Diversis cibis satiet,
Quo cesset humanum genus
Flere miseros exitus.
Sed carpens poma dulcia
[Col. 0644] Et convallium lilia
Inter flores dulcissimos
Ac mellis gustus sapidos,
Unum quiddam reperies
Quod gustabis suaviter.
Est civitas metropolis,
Remis dicta pernobilis,
Quam Remus quidam condidit
[Col. 0645] Qui frater fuit Romuli,
Urbis Romanae principis.
Hujus urbis praecipuae
Et quondam magnae gloriae
Praesul fuit egregius
Magnus olim Remigius;
Qui dum pontifex legitur
Ac digne benedicitur,
Dum deest liquor olei
Quo ungatur pontificis
Sacrum caput a praesule,
Columba volans aere,
Rostro defert citissime
Ampullam plenam oleo,
Ore portat mitissimo
Quo pontifex perungitur [(1) 1Kb]
Dignus semper Remigius.
Hujus festum dum populus,
In Kalendis Octobribus,
Dum devotus concelebrat
Tripudiansque advolat,
Inter fideles caeteros
Et in Christo catholicos
Quidam affuit monachus,
Oratum venit sedulus,
Ut deplorans facinora,
Sua defleat crimina.
Hic intra monasterium
Dum possidet hospitium
Et copulatur fratribus
Et charitate jungitur,
Dum membra locat lectulo
Ac dormit dormitorio,
In visione placida
Hoc quod vidit sic intimat.
Adesto nunc mihi, Deus,
Qui es unus atque trinus,
Et visiones gravidas
Ezechielis aperis,
Ac Danielis abditas
Visiones elucidas!
   Pande salutarem viam
Ut laudes tuas nuntiem,
Qualiter ruptis inferis
Animas inde tuleris,
In passionis tempore,
Et in Paschae sacro die,
In qua totus tripudiat
Orbis simul et consonat!
   Dum sopor premit oculos
Et corpus cubat lectulo
In pulpito Remigii,
Pontificis egregii,
Me subito transpositum
[Col. 0645] Diaconi officium
Ministrare me video
Coram spectante populo.
Erat dies Dominica
Qua Judaeorum plurima
Turba processit obvia
Christo, Filio hominis,
Et vere Filio Dei
Non narrat Evangelium,
Postquam venit in saeculum,
Quod tantus honor fuerit
Illi datus a populis
Quantus ipso die fuit.
Hosanna! clamant pueri,
Benedictus et qui venit
In nomine nunc Domini!
Hujus honoris gratia,
Plebs invida Judaica,
Christum cruci adjudicans,
Passioni subjiciens,
Latus lancea pungitur, [t. funduntur?];
Sanguis et aqua funditur
Anima corpus deserit,
In manus Patris abiit.
Hanc passionem timidus
Dum replico devotius,
Finitamque dum defleo,
Et descendo de pulpito,
Sinistra Evangelium
In ulnis gestans propriis,
Videre mihi videor
Descendere imaginem
Christi de cruce propriam,
Atque signum victoriae
Quod crux vocatur hodie
In forti gestare manu
Meque his verbis alloqui:
»Si credis quod fideliter
Tu, frater, legisti nuper?«
Ego supplex ac humilis
Verum responsum reddidi?
»Cum sim pulvis exiguus
Atque cinis sim terreus,
Ut ore legi, Domine,
Sic corde scito credere;
Nec est ulla dubietas
In cordis mei intima
Quin te credam verum Deum
Natum, passum ac mortuum,
Ac revixisse tertia
Die, credo per saecula.«
Ille sic statim imperat:
»Sine mora me sequere
Quo me vides incedere.«
[Col. 0646] In momento tunc oculi,
Quod nec sperare potui,
Ad inferna progreditur,
Crucem gestans in manibus.
Ego sequor impavidus,
Nihil habens quod paveam
Tanti ducis fiducia.
Tunc tenebrarum principes
Ac pallidae mortis duces,
Tortoresque saevissimi,
Pervasoresque rapidi
Diffugiunt citissime,
Non audentes attendere,
Neque ausi conspicere
Aspectum tanti fulminis,
Atque tam clari luminis.
Per campos et convallia
Saevi sparguntur daemones,
Nigriores fuligine,
Teterrimi nigredine,
Et discolores specie;
Ululantque ac mugiunt
Dira voce ac rugiunt;
Velut leones saeviunt,
Dum perdunt suos catulos;
Flent per noctem atque diem
Et carmen miserabile [(2) 1Kb]
Tetro diffundunt gutture.
Tunc occurrunt et angeli,
Applaudunt laeto Judici,
Excipientes animas.
Quas a tenebris liberans
Christus ducit ad gaudia;
Tunc coelo laudes resonant
Et melodias intonant:
Quod non vidit quis oculus,
Nec auris audita capit,
Nec in cor potest cadere
Quanta fuerint gaudia
Vel quam grandis laetitia
Dum redeunt ad superos
Mortis ereptae tumulo.
O Jesu, bone Domine!
Quis te laudare congrue
Usquam potest vel poterit,
Qui misereris miseris,
Qui ingratos et perditos
Reduces facis superos?
Ad visionis somnium
Stylum flectamus indicem
Qui vere narrat ordinem
Visionis mirabilem.
Cum ergo, dum haec cernerem
Et gaudens pede pergerem,
[Col. 0647] Carnis putans me pondere
Jam liberatum corpore
Sereno vultu placidus
Me tunc respexit Dominus:
»Quo tu laetus progrederis?
---Te sequor, splendor luminis,
Admirans tantam gloriam,
Cujus opto participem
Me fieri ac socium.«
Ille benigne intulit:
---»Siste gradum quantocius
Ne procedas ulterius.
Sed redi monasterium;
Nondum tempus venit tuum.«---
Ego nil ausus dicere,
Quid enim contradicere
Vel quid mutire cuperem?
Uno verbo conticui,
Totus in me contremui:
---»Qua via pergam, Domine!
---Qua venisti regredere,
---Tot hostes vias saepiunt!
Si solus hinc regredior,
Non revertar ad superos.«---
Ille tunc dicto citius,
Sinistram partem intuens,
Trucem cernit imaginem,
Nigram et diabolicam;
Innuit huic digito:
---»Serve nequam, accedito!
Serve male, hoc facito!«---
Potestative imperat:
---»Hunc sanum et incolumem
Fratrem reduc ad patriam,
Et ad sanctum Remigium
Reduc cito hunc monachum.
Vide ne quisquam noceat,
Sed impavidus redeat,
Neque tui consimiles
Illum tangant vel leviter.«---
Comitante diabolo
Sic dimissus a Domino;
Commiserat ovem lupo,
Sed fauces malas strinxerat
Et Leviathan vinxerat,
Cujus fauces saevissimas
Atque guttur nequissimum
Hamo perforavit suo.
Tunc simul chaos Erebi
Intrantes, occurrunt mali
Spiritusque nequissimi,
Qui redeuntes proprias,
Sedes habent, sed vacuas;
Unde magis atque magis
[Col. 0647] Plus tabescant in tenebris.
Dentes stringunt cum fremitu,
Voces torvas cum gemitu
Dant, tormentorum socios
Diro clamore concitant,
Aduncis ut me manibus
Et uncinis candentibus
Me rapiant attentius,
Unum pro multis ut caput
Poenas luat non meritas.
Sed, si fractus orbis ruat [(3) 1Kb]
Et coelum cum terra cadat,
Et omne simul pereat
Quod natura consolidans
Stringit irresolubili
Vinculo, nexu quadrupli [(4) 1Kb]
Me ferient impavidum
Christi regis diaconum.
Tunc ductor malus caetero
Alloquio terret suo:
»Si vos hunc solum laedere
Malo vultis conamine,
Quid facietis, miseri,
Dum Christus huc redierit?
Ne tangatis prohibeo,
Nec laedatis vobis veto.
Sinitote hunc pergere
Quo jussum est a principe
Qui nos terret sua cruce,
Cujus virtus terribilis
Est nobis formidabilis,
Quam sufferre non possumus
Nec nominare volumus.
Noster princeps non sapiens,
Dum carnis videt tegumen
Purum putavit hominem,
Ignorans Dei Filium
Carne esse absconditum.«
His verbis duros mitigans,
Tantum pavoris incutit
Ut per ignes teterrimos
Et per telorum acies,
Ac per nigras voragines,
Illaesus et incolumis
Sancti sistor Remigii
Infra septa coenobii
Tutoris ope pessimi
Qui me nondum deseruit.
Super altare praesulis
Textum depono Domini,
Deinde pono casulam
Super altaris tabulam
Cum stola, albam pariter
Tum depono celeriter;
[Col. 0648] Dux me malus non deserit
Usque ad locum lectuli.
Statim et e vestigio
Corpus in stratum colloco.
Astat cum nigris dentibus
Et cum solutis crinibus,
Cum oculis sanguineis,
Urso pede consimilis,
Ungues leonum similans,
Nigram capram pilo gerens:
---»Fac me consortem lectuli
Qui fui dux itineris;
Ne verearis socium
Recipere in gremium:
Quis in via non nocuit
In lectulo non poterit.
Ego audax, non timidus,
Christo fidens, non viribus,
Vertor in dextro latere;
Locum do quam celerrime
Pedem ponit in stramine
Os ori pene jungitur,
Alternis verbis loquimur.
Securus de Christo meo,
Illum haud nihil metuo:
---»Dic, sodex [sodes] et dux pessime
Veritatis contrarie [veritati contrarie?],
Quae causae nunc exstiterint
Vel quae ratio fuerit
Quare Christus ad inferos
Descenderit, quo animas
Vobis tolleret miseras,
Et de servitutis jugo
Tantos redderet liberos,
Peccati mole gravidos
Vestro tolleret jugulo.
Miror equidem nimium
Tam validum imperium
Sic fractos postes ferreos
Unius Christus digito.«
Ipse infrendens, barbarum,
Horrendum, resonans, tetrum,
Ore distorto incipit
Labrisque fremit tremulis:
---»Audi nunc, male monache,
Aure cordis et percipe,
Vera invitus intimo
Quod (sic) celare sed nequeo:
Nam meum non est dicere
Quod verum est omnimode
Pontifices sacrilegi,
Abbates normae nescii,
[Col. 0649] Infelices presbyteri
Scortatores nequissimi
Mendacesque diaconi,
Et nonae meretriculae
Cum clericellis parvulis
Et monachis sat invidis
Murmuratores turbidi
Instant dies atque noctes
A Paschae cursu celebri
Quoad vestrum Pascha redit,
Semper orantes Dominum
Cum missarum solemniis
Pro animabus perditis,
Et laboratores mali
Dant suas eleemosynas
Egenis et pauperibus.
Hi nobis tollunt animas
Nostra fecerunt [quae] opera [(5) 1Kb]
Horum placatus precibus [(6) 1Kb]
Atque malis operibus,
Vobis bonus, nobis malus
Jesus, nostri sat aemulus,
Sic nobis aufert animas
Quae fecerunt placentia.
Postquam surgens a mortuis
Heu! proh dolor! nos superans
Imperium comminuit
Nostrumque decus abstulit [(7) 3Kb] .
Dum redeunt Paschalia
Vobis grata solemnia,
[Col. 0649] Nobis semper sed timida;
Sic consuevit facere
Non veritus nos vincere [(8) 1Kb] ;
Sed in uno laudabilis
Nobis est gratus invidis
Quod eos qui criminibus
Diris tenentur arctius
Stricti malis operibus,
Homicidae, adulteri,
Raptores, praedae fervidi
Sodomitaeque pessimi,
Assueti perjuriis,
Quos facere non puduit
Quod lex vestra prohibuit,
Neque eos poenituit,
Hos non tulit, nec liberat
In hoc ut justus maneat:
Justis promisit praemia
Et pessimis supplicia
Si mutaret sententiam,
Faceret injustitiam.---
---O perdite! respondeo,
Cur tui es sic immemor?
Cur poenitens non flecteris?
Et cur veniam non petis,
Ut quod perdis superbia
Et tumoris audacia
Humiliatus habeas,
Ac dignitatem perditam,
Etiam [l., et jam] decoram gloriam
[Col. 0650] Poscendo portes veniam?---
Ille spernens haec monita,
Rursus respondit talia:---
Erras, nescis quid moneas;
Nescis quidve suadeas;
Attende, paucis indico [indicam]
Quae sit mea sententia.
Me casus clarum genuit.
Sed dignitatem perdidi,
Haereditate carui.
Vos qui de terra geniti,
Et mortales et fetidi,
Mortis debita solvitis
Progenies terrae faecis
Haereditatem tollitis,
Quam nos habere decuit.
Qui servire debuerat,
Ille nunc nobis imperat.
O pudor! o miseria!
Ut dominus subserviat
Et servus jussa faciat.
Inter servum et dominum,
Si servus tollit praemium,
Dic quae pax esse poterit,
Vel quae fiet concordia?
Inter nos et vos, hoc scias
Et pro certo hoc teneas,
Semper erit discordia
Insaniaque maxima,
Quandiu vester Dominus
[Col. 0651] Nobis fuerit aemulus,
Et vos nobis praetulerit,
Et chariores fecerit.
Ad haec respondit monachus,
Constans atque intrepidus:
Tu pro tua superbia
Atque cordis audacia,
Vanaque extollantia
Perdidisti coelestia,
Dum putans [putas] Deo similis
Per superbiam fieri;
Et de claro archangelo
Factus es niger Aethiops.
Si nostri Dei bonitas
Atque misericordia
Nobis donat quod tumidus
Atque tu perdis turgidus,
Nos humiles acquiramus.
Quid refert ut tu doleas
Nos fieri quod fueras?«---
Plures sermones sparsimus:
Ac de multis questi sumus
Quae tulerunt insomnia
Et a cordis memoria
Oblivioni tradita.
Adhuc unum quiddam manet
Quod vobis stylus deferet
Ut audiatis seduli,
[Col. 0651] Si vobis placet, domini.
Tunc nequam inquit spiritus:
---»Jam matutinis terminus,
Appropinquat Remigius,
Quo laudes vestras habeat
Et lectiones audiat.
Sed te monet quae [quam] nescio
Consuetudo improba
Ut postquam tinnitus tuas
Percusserit auriculas,
Statim lecto exilias,
Et primus in ecclesia
Si potes, citus abeas;
Nam dum potes quiescere.
Et membra somno tradere
Ac dulciter quiescere,
Ut stultus, monasterii
Primus petis introitum.
Dum Venite protrahitur,
Quartus et nonagesimus [(9) 1Kb] .
Qui morose dum canitur,
Tunc satis potes surgere
Ut occurras in ordine.---
---O castigator improbe
Imperet tibi Dominus
Nusquam tu bene habeas,
Sed semper bonis careas,
Qui suades ut dormiens
[Col. 0652] Contra regulam faciam
Quae jubet nos mox surgere,
Ut tinnitus signierit
Auritus [(10) 1Kb] ab auriculis
Tunc est necesse fratribus
Ut occurrant quam citius;
Si quid tu male, pervigil,
Dum dormiunt suaseris,
Hoc defleant cum lacrymis
Ante conspectum Domini,
Sed quid te nostrum canere
Spectat, lupe trux pessime [(11) 1Kb] .---
---Ego curro per omnia
Et volo velox aera;
Sum velocior Euro
Et lustro monasteria;
Si quem meum reperiam,
Quidquid volo hoc faciat.---
---Tandem modum nequitiae
Jam tu mendax, fige tuae,
Et desinas blasphemiis.«
Alternis cessamus loqui,
Evanescit ex oculis,
Sumnus gravis me deserit;
Copulatus cum caeteris,
Oro Deum Remigii
Ut visioni somnium
Faciat esse congruum.



[BERNELINUS.]




[Col. 0651]
DE MUSICIS OPUSCULIS SEQUENTIBUS MONITUM.
(Dom GERBERT, Scriptores ecclesiastici de musica, t. I, Praefat.)

Claudimus inquit D. Gerbert, primum hoc Collectionis nostrae volumen variis dimensionibus monochordi, quod instrumentum suo ex nomine unius chordae in theoria musicae veteris post malleos Pithagorae certum et infallibile fundamentum fuit ad inveniendas demonstrandasque consonantias et intervalla musica. Atque inde musica scientia ad certitudinem mathematicam assurgit, radiosque Divinitatis nobis ostentat in operibus naturae, corporibus nempe quibuscunque sonoris, in quibus eaedem constanter rationes inveniuntur innumeris tam harmonicis quam arithmeticis, et eadem quidem demonstrationum evidentia in pondere et mensura, qualis in geometria habetur: quibus omnibus ad Deum rerum conditorem erigimur, prout omnia in mensura, et numero, et pondere disposuit (Sap. XI, 21)




[Col. 0653]
BERNELINI CITA ET VERA DIVISIO MONOCHORDI IN DIATONICO GENERE.





[NOTA.]

Edimus sequens opusculum ex cod. membranaceo reginae Sueciae Christianae, qui asservatur in bibl. Vaticana signatus olim 480, nunc 1661. In fronte haec habet Abaci regulae et alia quaedam. Charactere recentiori additur: G. Scholasti Abacus. Bernelini Abacus, musica. Arith. et Geom. Gerberti ad Adalboldum nonnulla, etc. illum nimirum Adelboldum, qui adhuc scholasticus, factus postea episcopus Trajectensis, Gerberto jam pontifici sub nomine Silvestri II vicissim inscripsit libellum. Gerbertus vero se scholasticum nominat in regula de Abaco computi, quae in laudato codice legitur post Bedae versus De confectione, etc. Sequitur p. 18 praefatio Abaci, quem junior Bernelinus edidit Parisius. Domino Amelio Bernelinus suus aeternae felicitatis munus. Mirari, Pater sancte, non desino exactionis tuae instantiam, etc. Appellatur in eadem praefatione Amelius venerabilis sacerdos et monachus: mentionem quoque facit operis dni pp. Gerberti. p. 34. Opusculo de Abaco mox subjungitur praesens Cita et vera divisio monochordi.

[Col. 0653A] Dimidium proslambanomenos est Mese, hujus autem dimidium est nete hyperboleon, cujus tertia pars sibi addita est nete diezeugmenon. Ejusdem nete hyperboleon medietas similiter ei addita, est paranete diezeugmenon; cujus quarta pars [(1) 1Kb] est paranete hyperboleon, hujus autem medietas sibi addita est trite diezeugmenon, hujus autem quarta pars [(2) 1Kb] est trite hyperboleon. Nete diezeugmenon autem tertia pars sibi addita est paramese. Ecce habes octo divisiones, quarum unicuique ad suam diapason, scilicet usque proslambanomenon, et habebis quindecim sonos, in bis diapason constitutos. Prima species diatessaron constat ex tono, semitonio et tono [(3) 1Kb] . Secunda ex duobus tonis et semitonio. Tertia ex semitonio et duobus tonis. Prima [Col. 0653B] species diapente constat ex prima specie diatessaron adjecto tono superius. Secunda ex secunda diatessaron adjecto tono superius. Tertia ex tertia diatessaron adjecto tono inferius. Quarta ex prima specie diatessaron adjecto tono inferius. Protus constat ex prima specie diapente, et prima specie diatessaron superius; subjugalis ejus ex eadem specie diapente, et eadem specie diatessaron superius [(4) 1Kb] . Deuterus constat ex secunda specie diapente, et secunda specie diatessaron superius; subjugalis ejus ex eadem specie diapente, et tertia [(5) 1Kb] specie diatessaron inferius. Tritus constat ex tertia specie diapente, et tertia specie diatessaron; [(6) 1Kb] subjugalis ejus ex eadem specie diapente, et eadem specie diatessaron inferius. Tetrardus constat ex quarta [Col. 0653C] specie diapente, et prima specie diatessaron superius: subjugalis ejus ex eadem specie diapente, et eadem specie diatessaron inferius. Omnis tropus subjugalis eamdem habet diapente et diatessaron, quam authenticus ejus. Differt autem, quod authenticus diatessaron habet supra diapente, subjugalis infra. Protus et tetrardus contrarii sunt, eo quod diapente proti habet prius duos tonos, et postea semitonium, et in fine tonum; Diapente vero tetrardi [Col. 0654A] prius tonum et semitonium, postea duos tonos. Concordant autem prima specie diatessaron, excepto, quod Tetrardi est inferior [(7) 1Kb] . Deuterius et tritus omnino contrarii sunt; cum diapente Deuteri prius tres tonos habeat, et postea semitonium; diapente vero triti prius semitonium, postea tres tonos; et diatessaron deuteri sit duorum tonorum et semitonii, diatessaron autem triti semitonii et duorum tonorum. Si converteris diapente proti, efficitur diapente tetrardi. Rursus tetrardi diapente conversa resonat diapente proti. Diatessaron vero ipsorum non convertitur. Si converteris diapente deuteri, efficitur diapente triti. Rursus triti diapente conversa resonat diapente deuteri. Similiter et converti potest diatessaron eorum.



MENSURA FISTULARUM ET MONOCHORDI
[Col. 0654B]

Rogatus a pluribus quam saepe, pro captu ingenii demonstrare, quae ratio sit ut mensuralitati monochordi nequeat respondere, aut si istud inter secreta adhuc latentis naturae interceptum deficiat, saltem ne alia quaelibet inveniendi earum mensuras regula se offerat, ne judicio tantum aurium illud committamus, et Aristoxeno proximare videamur, a Boetio autem et Pythagoricis condemnemur. Primum dico, Boetium non culpandum, quasi non experta dixisse, maxime cum Pythagorae inventis videatur institisse, sed et Macrobius, et Censorinus ad Cerellum de natali suo, videantur his consentanea reliquisse, sed forte alio modo foramina fistularum ad inspirandum [Col. 0654C] formata apud eos fuisse, quod et nos utrum curiositate adhibita perscrutati fuerimus, nec ne, supersedemus dicere. Sed quia hoc forte plures lecturi sunt, et aliquibus etiam ipsa monochordi commensuralitas ignota erit, numeros, quibus constat metiendi regula, et quomodo paulatim ad eam pluralitatem perventum sit, compendiose prosequemur, ut et ad eos quibuslibet additis, fistularum etiam numeri et mensurae patescant, et hi refellantur qui [Col. 0655A] putant, Boetium majores, quam necesse fuerit, numeros in armonica regula mensuranda commentatum esse. Numeri enim, qui interruptim symphonias ostenderent, pene intra duodenarium, vel maxime intra XXIIII. inveniri poterant, ut subjecta descriptio docet [(8) 1Kb] .

Sed continuandis XV sonitibus, vel etiam trium generum tetrachordis omnibus multo numerosiores exstant necessarii. Ad inveniendos enim duos continuos tonos in diatessaron, vel tres in diapente, vel sex [(9) 1Kb] contra Aristoxenum, vel quaslibet alias superparticulares proportiones, possunt sufficere lectiones Boetii vel in musica, vel in Arithmetica. Ut autem paulatim progressi ad II. CCC. IIII., qui primus est trium generum numerus, perventum [Col. 0655B] est, sic ceptum est. Primus, et quo minor, qui epogdoum constituat, non inveniatur, octonarius est, ejus octava sibi addita efficit novenarium, qui statim epogdoica ratione destituitur, ac per hoc si [(10) 1Kb] duo continui toni hic sibi succedunt; quos si per quoslibet usque ad octonarium multiplices, nihilo plus perficies. Jam vero per octonarium octonarius LXIIII. fiunt, quorum octava, quae est VIII. eisdem addita, LXXII. facit, [(11) 1Kb] qui et ipse epogdoi ratione caret; ad diatessaron vero supplendam, [Col. 0656A] quae duobus tonis et semitonio constat, vel quatuor terminis, id est, tribus intervallis, hi numeri, id est, LXIIII. LXXII. LXXXI. sufficerent, nisi quod primus eorum tertia parte caret, quae eidem addita quartum terminum constituere deberet. Quocirca ter eidem numeri ducti efficiunt eos, quos constat Boetium a Timeo Platonis mutuasse, id est, C. XCII. CC. XVI., CC. XLIII., quorum primo si tertiam suam addideris, CC. LVI., id est, quartum terminum supplesti, ut sit integra diatessaron C. XCII., CC. XVI., CC. XLIII., CC. LVI., quorum primus vel per bis octo duodecies, vel per ter octo octies, vel per quater octo sexies, qui omnes musicae congruunt, numeris solidatur, vel si qua est alia ejus natura docente Calcidio [(12) 1Kb] patebit. His vero [Col. 0656B] alii epogdoica ratione usque ad integrum diapason possunt aptari, nisi quia septimus terminus integro non potest numero dividi. Ponantur per ordinem tales numeri in infinitum, ut sub aspectu pateat, quotiens eos necesse fuit tamdiu produci, donec et trite synnemmenon, vel paramese, et tonum [(13) 1Kb] non modo diatonicum, sed et chromaticum, et enarmonium genus integris possit numeris designari [(14) 2Kb] .

[Col. 0657] Non queraris, aut ignorasse putes nos, quod literas vel notas, quibus Boetius utitur, non posuerimus, quod propter facilitatem, et ut melius agnoscerentur, factum est, ut eis potius litteris, quibus organa nostra notata sunt, hos numeros [Col. 0658] praesignaremus, ut [(15) 1Kb] cum propter minutias numerorum, id est bisse, semis, triens, quadrans, et caetera, propter quae fere indivisibilia jam liquet, Boëtium, vel potius antiquos, majores numeros excogitasse, quilibet horum numerorum non facile [Col. 0659A] divisioni patuerit, nisi incipias a majoribus; verbi gratia a VIIII. CC. XVI. cui superponatur F, cujus medietati superponatur aliud F, id est, numero IIII. DC. VIII. Quartae superponatur tertium F, II. CCC. IIII. Octavae f. quartum, I. C. LII. Sextae decimae f. quintum, D. LXXVI. Trigesimae secundae f. sextum, id est, CC. LXXXVIII. Sexagesimae quartae f septimum, id est, C. XLIIII. Centesimae vigesimae octavae f octavum, id est, LXXII. Ducentesimae quinquagesimae sextae f nonum, id est, XXXVI. Quingentesimae duodecimae f decimum, id est, XVIII. Millesimae vigesimae quartae f undecimum, id est, VIIII. Haec quidem exempli gratia de integris numeris posita monent, idem posse fieri etiam de his qui ultimas habent resolutiones in minutiis; quales sunt, quibus [Col. 0659B] supernotantur a et d, quia hi propter semitonia divisiones habent difficiliores, dum denominationes augentur, quantitas minuitur. Quod in quadraturis trium terminorum duae sunt differentiae inclusae, in majoribus quidem numeris sunt discretae, in minoribus vero, quia propter minutias, quas afferunt semitonia, non facile discernuntur, conjunctae sunt ubique per semitonium et tonum, quia saepe contingit, [Col. 0660A] ut si una habuerit in se [(15*) 1Kb] , altera habeat trientem, quae redintegrant unum, sicut et , et et , et caetera secundum rationem unciarum. Diligens vero computator poterit eas separare adhibita ratione, ut a majoribus, ubi discretae sunt, incipiens, descendensque per medias dividendo, vel quartas, et octavas, et caeteras secundum praenotationem similium a b c darii literarum ad indivisibilia usque diminuat.



SUPERIORUM NUMERORUM NOTATIO.

Quia superiorum numerorum descriptio fere ita decurrit, ut modo quidem duos tonos, modo tres [(16) 1Kb] sequatur. Sed placuit et tales hic subscribere, qui continua duorum tonorum superius et [Col. 0660B] semitonii ostendant tetrachorda, ut ad horum similitudinem quilibet quincuplum notatum dis diapason possit continuare, vel intendendo per superius ostensam regulam, hos ad duplos, quadruplos, octavos et reliquos; vel remittendo ad subduplos, subquadruplos, suboctavos et caetera, ut aut denominatio augeatur, et quantitas minuatur, aut dum quantitas augetur, denominatio minuatur.
[Figure: [Tabula] 10Kb] [Figure: [Tabula] 15Kb]

[Col. 0659B] Igitur hi, quorum est initium C. XCII., CC. XVI, CC. XLIII., CC. LVI., implent integrum diatessaron, [Col. 0660B] ut vero deinceps diapente integris perficiatur numeris, quibus duabsu symphoniis impleatur diapason, [Col. 0661A] fieri nequit. Sequitur enim numerus CC. LXXXVIII. quem perficit numerus CC. LVI. cum octava sua. Is igitur cum octava sua explet numerum CCC. XXIIII., quorum quia octava non invenitur, superior numerus, id est, CC. LXXXVIII. octies multiplicatur, et in II, CCC. IIII. consurgit. Non quia ante hos, scilicet II. CCC. IIII. non possint alii inveniri, in quibus apparere possit diapason integris numeris; sed quia necdum chromaticum, et enarmonium, [(17) 1Kb] sed nec saltem trite synnemenon vel paramese diatonici ante hos numeros pleniter, id est, II. CCC. IIII. possit inveniri. Insuper talis est is numerus, scilicet CC. LXXXVIII., ut divisus per medias, quartas, octavas et deinceps, trigesimam secundam habeat VIIII., qui aeque ad trigesimam secundam superioris, CC. [Col. 0661B] LVI., quae est VIII. epogdoa ratione jungatur, inter quos duos numeros CC. LVI., et CC. LXXXVIII., quos constat esse Platonicos, et finis est diatessaron, et initium diapente, quae duae diapason perficiunt symphoniam. Incipientibus itaque primum diapason a C. XCII. occurrit sextus terminus, id est, CCC. XXIIII. qui non habet octavam; incipientibus aliud diapason a DCCC. LXXXIIII., [(18) 1Kb] vel incipientibus quartum diapason a I. D. XXXVI. in nullo horum, sicut nec in primo occurrit paramese, id est, non possunt continuari duo tetrachorda conjuncta hyperboleon et diezeugmenon. Item incipientibus diapason a CC. LXXXVIII, vel aliud diapason a D. LXXVI. in neutro occurrit trite synnemenon; quod [Col. 0662A] cum [(19) 1Kb] eveniat, diligens computator praevidebit in numeris ordinatim dispositis, vel ad efficiendum diatessaron quartum numerum ante parameses locum, id est, nete diezeugmenon, non habere tertiam, vel ad efficiendum diapente, nec proximum ante posse dividi per octavam, id est, trite diezeugmenon, nec quintam, id est trite hyperboleon per medium; [(20) 1Kb] ad II. CC. IIII. perventum est, omnes symphoniae, et omnia tetrachorda vel pentachorda omnium generum in infinitum occurrent. Qui vero attentior factus dixerit, a I. C. LII. etiam incipientibus omnia tetrachorda omnium generum bene successura? et nos concedimus. Sed forte quia numerus trite synnemenon, id est, II. C. LXXXVII. impar erat casurus, auctorem et hos subduplos, [Col. 0662B] sicut et superiores subquadruplos et suboctuplos devitasse, cum incipienti a II. CCC. IIII. nullus peinceps, sed nec octavae vel differentiae eorum cadant in imparem, numerus, his breviter adscriptis ostendendum est, jam [(21) 1Kb] qui ex supra ordinatis numeris propinquius per quemlibet communem unum efficiant quindecim tonorum in omni genere differentias, et is sit communis duodenarius, quem omnino constat musicum, ut ad eamdem similitudinem eodem pro existimatione paulum augmentato, scilicet duodenario, praescripti quilibet ad diapason vel bisdiapason numeri pertinentes, fistularum ostendant figuras.
[Col. 0661] [Table: 2Kb]

[Col. 0661C] [(22) 1Kb] Ab isto, qui subscribitur, numero, ab excellentissimo doctore W. reperto, potest intendi monochordum cum fistulis organorum sine ulla adjectione minutiarum, III. LXXII.

[Col. 0662C] Igitur verbi gratia per XII. XXIIII. ducti faciunt differentiam CC. LXXXVIII. qui sunt octava primi numeri II. CCC. IIII., quae differentia primo termino juncta efficit secundum terminum II. D. XCII. sic [Col. 0663A] deinceps. Sed hanc octavam primi numeri quasi communem vocemus diametrum fistularum, sicut dictum est de chordis, ut ad taciturnitatem usque gravitas ipsa descendat, atque in acumine nervi nimium tensi vocis tenuitate rumpantur, ita et in fistulis haec rata videtur mensura, ut minor octies, media decies sexies, maxima tricies et bis hanc octavam vel dimidiam [(23) 1Kb] habeat. Ita F. octies diametrum habeat; E. novies; D. decies diametrum et septimam [(24) 1Kb] diametri; C. decies diametrum et bisse diametri ; B. duodecies diametrum; A decies et ter diametrum et medietatem; G. decies et quater diametrum, et duas nonas diametri; F. decies sexies diametrum; E. decies octies diametrum; D. vigesies diametrum, et quartam diametri; C. vigesies [Col. 0663B] et semel diametrum et tertiam diametri; B. vigesies et quater diametrum; A. vigesies septies diametrum. G. vigesies octies diametrum, et quatuor nonas diametri, id est, . . et [(25) 1Kb] ; F. trigesies et bis diametrum. Liquet igitur, quod numeri praescripti a XXIIII. usque ad duplum XLVIII. efficiant diapason, et differunt [(26) 1Kb] per duodenarium computati, quae differentiae singulis jam inventis a II. CCC. IIII. numeris additae, efficiunt quosque sequentes, quaeque in unum junctae [(27) 1Kb] efficiunt eundem II. CCC. IIII. numerum; sicut et illi, a XXIIII. qui per duodenarium ducti eas efficiunt, si jungantur, C. XCII. repraesentant, qui et ipsi duodecies ducti, II. CCC. IIII. restituunt. Aeque in alio diapason evenit, iidem numeri a XLVIII. usque ad duplum, [Col. 0663C] id est, XCVI. efficiunt secundum diapason et differentias per duodenarium computati, quae differentiae singulis jam inventis a IIII. DC. VIII. [(28) 1Kb] numerum, sicut et illi a XLVIII. qui per duodenarium ducti eas efficiunt, si junguntur, repraesentant CCC. LXXXIIII. qui et ipsi duodecies ducti IIII. DC. VIII. restituunt. Medius autem in utroque diapason tam in numeris, quam et in mensuris vel monochordi vel fistularum is est, qui ad primum quidem vel octavum est quintus, ad octavum vero vel quintum decimum est subquartus, ita ut ad alterum sit sesquialter vel diapente, ad alterum sesquitertius vel diatessaron, et unus dicatur sescuplaris, alter triplus, utriusque vero diapason sibi comparatus [Col. 0663D] sit duplus. Sicut enim octavus ad primum, sicut quintus decimus ad octavum, ita duodecimus ad quintum duplicitatis obtinet rationem. Medios autem in utroque diapason quintum et duodecimum esse, ostendere possunt vel differentiae, vel numeri, per duodenarium easdem facientes, ut quatuor vel [Col. 0664A] differentiae vel numeri a primo ad quintum, vel ab octavo ad duodecimum simul juncti, non efficiunt plures quam tres aeque numeri vel differentiae si jungantur vel a quinto ad octavum, vel a duodecimo ad quintum decimum. Hoc ideo dictum sit, quod quantumlibet in mensuris fistularum octava supergreditur primam, vel quinta decima octavam plusquam duplum, differentiam tamen totam quaerit vel a prima ad octavam, vel ab octava ad duodecimam [(29) 1Kb] . Quintam in primo diapason, vel duodecimam in secundo divide mediam, et cuique parti aequam ex ea relinque portionem [(30) 1Kb] . Data igitur primae vel minori fistulae qualibet longitudine, sed melius videtur, diametro foraminis octies longitudini dato, ubicunque deinceps tonus est faciendus, [Col. 0664B] major habeat minorem totam, et diametrum, et diametri ejus octavam. In diatessaron major minorem et ejus tertiam, et insuper diametri tertiam. In diapente major minorem, et ejus mediam, et insuper diametri mediam. In diapason major minorem duplo, et totum insuper diametrum. Caeterae vero facile per numeros occurrent. Est autem diametrum vel circuli, qui est in foramine ex ampliori parte, medietas, vel foraminis transversitas ex deductiori parte, qua inspiratur fistula, et cui foramini subjacet una. Ut autem minoribus id ostendatur numeris, sed tamen interruptis secundum symphonias, ita erit figurandum.

XVI.
[Col. 0664C]
VIIII
XXV. 	VIIII.
XXXIIII. 	XVIIII. .
LIII. . 	XVIIII. .
LXXII. . 	

Hi numeri interruptim positi sub exemplo consonantias tantum monastrant, XVI. namque ad XXXIIII. primum diapason; XXXIIII. ad DXXII. et quadrans secundum diapason; XXV. in medio primi diapason ad alterum diapente, ad alterum diatessaron est, sicut et LIII. et octavum . in medio secundi diapason ad alterum diatessaron, ad alterum diapente est; VIIII. et VIIII., et XVIIII. . et XVIIII. . sunt [Col. 0664D] differentiae. Sed si positos hos numeros multoties duxeris, qui interponendi sunt, mox integri occurrent, secundum regulam infra demonstratam. Sicut in monochordo monstratum est, ita erit et in fistulis, ut in primo diapason quinta, in secundo duodecima sint mediae [(31) 1Kb] et in terminis scilicet a [Col. 0665A] quinta in differentiis, et nihilominus in mensuris, id est, inter primam et octavam sit quinta, inter octavam et quintam decimam sit duodecima, et sicut octava non solum duplicitate, sed et diametro vincit primam, ita et quintadecima non modo duplicitate sed [(32) 1Kb] et diametri duplo, et insuper diametri ipsius octava superat octavam, ac per hoc continget, primam a quintadecima non tantum quadruplicitate, sed etiam quadruplicato diametro, [Col. 0666A] insuper et octava diametri superari. Aliter enim non fieret, ut sicut ab octava prima [(33) 1Kb] , vel a quinta decima octava plus quam duplicitate vincatur. Habet autem [(34) 1Kb] differentiam primi diapason duplo, et insuper diametro et octava diametri. Disponantur et hi numeri fistulis apti cum differentiis, quas quidam communes numeri per alios ex supradictis constituant, sicut et in mono chordo.
[Col. 0665] [Table: 3Kb]

Iidem numeri et differentiae cyfris arabicis.
[Table: 2Kb]

[Col. 0665B] Et hic sicut in superioribus per XIII . multiplicatus est numerus XXIIII. et caeteri, et fecerunt differentias, quae inventis numeris vel terminis additae, fecerunt sequentes terminos in primo duntaxat diapason; in secundo vero per XIIII. et trientem et nonagesimam sextam multiplicati numeri XLVIIII. LIIII., et caeteri itidem fecerunt; [(35) 1Kb] sed quia difficile erat divisioni minutias has , id est, nonagesimam tam bisse addere, vel invicem ducere, placuit intermittere, [(36) 1Kb] cum per differentias [Col. 0666B] primi diapason junctas, quae medietatem sui dant a prima ad quintam et a quinta ad octavam, in secundo diapason eodem modo quantulum desit, facile possit agnosci. Si enim differentias, quae sunt ab octava ad quintam decimam collegeris, et medietatem earum octavae ad efficiendam duodecimam addideris, item alias medietatem inventae duodecimae ad efficiendam quintam decimam adjunxeris, invenies, propter minutias neglectas duodecimam non plus quam unicam duodecimam (1/12.), et decimam [Col. 0667A] quintam non plus quam duas duodecimas (1/12. seu 1/6.) perdidisse. Poteramus et nos eas minutias computare, sed totiens quilibet praescriptum numerum potest ducere, ut omnia integris numeris valeat definire. Igitur ut breviter et interruptim per symphonias perstringamus, habet prima octies diametrum, quarta undecies, quinta duodecies et semissem; vel ita, octava decies septies diametrum, duodecima vigesies sexies diametrum, et semissem, et insuper decimam sextam diametri, quinta decima trigesies sexies diametrum, et ejus octavam. Caeterarum, quae interruptae sunt, numerum, et multa necessaria praetermittamus, ut et fastidium devitemus, et ad minutias inveniendas lectoris animum acuamus [(37) 1Kb] .

[Col. 0667B] A summa quacunque locata vigesimam septimam (1/27.) subtrahas, ex relicta decimam octavam [Col. 0668A] (1/18.) quaeras, inventam integrae summae adjungas, et semitonium habebis [(38) 1Kb] .

Deinde Apotome invenire si vis, semitonii differentiae tertiam, et tertiae centesimam quartam, quae est totius differentiae trecentesima duodecima, cum ipsa tota differentia ultimo termino componas, et tonum ad primum (terminum), Apotome ad secundum habebis [(39) 1Kb] .

Ad tonum et semitonium continuandum, cujuscunque numeri dati sextam sumas, deinde sextae nonam, quae est totius quinquagesima quarta, has simul partes [(40) 1Kb] in unum conjungas et tonum cum semitonio habebis [(41) 1Kb] .

Ad duos tonos continuandos quocunque numero dato quartam ipsius accipias, deinde quartae decimam [Col. 0668B] sextam, id est, totius sexagesimam quartam, et has simul partes [(42) 1Kb] et duos tonos habebis [(43) 1Kb] .
[Table: 2Kb] [Figure: [Table] 18Kb] [Table: 2Kb] [Figure: [Table] 18Kb] [Table: 2Kb] [Figure: [Table] 18Kb]

[Col. 0671A] [(44) 3Kb] Si tonum quaeris, major fistula minorem habeat, et ejus octavam. Si diatessaron, major minorem et ejus tertiam, et tertiae decimam, et undecimae sextam. Si diapente, major minorem, et ejus mediam, et medietatis octavam, et octavae octavam Si diapason major, minorem duplo, et insuper ejus unam octavam, et octavae octavam. Si diapason et diapente, major minorem triplo, et ejus duas octavas, id est, quartam. Si bis diapason, major minorem quadruplo, et insuper ejus tres octavas.



ITEM IDEM ALIO MODO.

Si fistulae aequalis grossitudinis erunt, major minoris longitudinem quater in se habeat, et insuper diametri (45) 1Kb] , quod in concavo est, quater mensuram contineat, [(46) 1Kb] bis diapason consonantiam resonabit. [Col. 0671B] Si major minorem in sua longitudine bis habuerit. et insuper concavitatis ejus semel diametrum, diapason ad se invicem resonabunt. Si major minorem in se totam habuerit, et insuper longitudinis ejus medietatem, simul cum medietate diametri, quod in concavo est, diapente resonabit. Item si fistula major minorem fistulam in se totam habuerit, et insuper longitudinis octavam partem, cum octava diametri, tonum resonabit. Item si fistula major minorem in se habeat totam, et insuper longitudinis ejus sextam decimam partem, cum sexta decima diametri, semitonium fere consonabit. Sed tamen melius sumetur semitonium per diatessaron quam per sextas decimas.



MENSURA MONOCHORDI ET ORGANORUM IN GENERE DIATONICO, IN PRIMO DIAPASON.
[Col. 0671C]

[(47) 1Kb] E habet F et ejus octavam, id est, sesquioctavum. D totum E et ejus octavum, id est, epogdoum. C totum F et ejus tertium, quod est sesquitertium, vel epitrita, id est diatessaron. B totum C et ejus octavum, quod est tonus; vel totum E et ejus tertium, quod est diatessaron, vel totum F et ejus medium, quod et diapente. A totum B et ejus octavum, [Col. 0672A] equod est tonus, vet totum D et ejus tertium, quod et diatessaron, vel totum E et ejus medium, quod est diapente. G habet totum C et ejus tertium, quod est diatessaron. G autem, quod est trite synemmenon, habet totum D primi diapason et ejus medium, id est, diapente. G. G. A. B. C. D. E. F.



IN SECUNDO DIAPASON MENSURA.

F habet totum G, [(48) 1Kb] et ejus octavum, quod est tonus, vel totum B et ejus tertium, quod est diatessaron, vel totum C et ejus medium, quod est diapente, vel aliud F duplo, quod est diapason. E totum F et ejus octavum, quod est tonus, vel totum A et ejus tertium, quod est diatessaron, vel totum B et ejus medium, quod est diapente, vel aliud E [Col. 0672B] duplo, quod est diapason. D totum E et ejus octavum, quod est tonus, vel totum G trite synemmenon, et ejus tertium, quod est diatessaron, vel totum A et ejus medium, quod est diapente, vel aliud D duplo, quod est diapason. C totum F et ejus tertium, quod est diatessaron, vel totum G paramese, et ejus medium, quod est diapente, vel aliud C duplo, quod est diapason. B totum C et ejus octavum, id est tonus, vel totum E et ejus tertium, quod est diatessaron, vel totum F et ejus medium, quod est diapente, vel aliud B duplo, quod est diapason, vel aliud F triplo, id est diapason et diapente. A totum B et ejus octavum, vel totum D et ejus tertium, vel totum E et ejus medium, vel aliud A duplo. G totum C et ejus tertium, vel [Col. 0672C] totum G paramese duplo. F totum G et ejus octavum, vel totum B et ejus tertium, vel totum C et ejus medium, vel aliud F duplo, vel tertium F quadruplo. F. G. A. B. C. D. E. F. G. G A. B. C. D. E. F



MONITUM AD SEMITONIUM INVENIENDUM.

A summa quacunque locata vigesimam septimam subtrahas, ex relicta octavam decimam quaeras, [Col. 0673A] inventam integrae summae adjungas, et semitonium habebis.



AD APOTOME INVENIENDAM.

Deinde Apotome invenire si vis, semitonii differentiae tertiam, et tertiae centesimam quartam, vel totius differentiae trecentesimam duodecimam cum ipsa tota differentia ultimo termino adjungas, et tonum ad primum terminum, apotome ad secundum sine ulla ambiguitate invenies.



AD TONUM ET SEMITONIUM CONTINUANDUM.
[Col. 0674A]

Cujuscunque termini dati sextam sumas, deinde sextae nonam, has simul partes integrae summae adjungas, et tonum cum semitonio habebis.



AD SECUNDOS [(49) 1Kb] TONOS CONTINUANDOS.

Quocunque numero dato quartam ipsius accipias, deinde quartae decimam sextam, vel totius sexagesimam quartam, et has simul partes integrae summae adjicias, et duos tonos invenies.




[Col. 0673]
ANONYMI I MUSICA.





MONITUM.

Ex Msc. Bibliothecae nostrae San-Biasianae damus scripta quaedam Anonyma. Primum, breviter id quidem, praeter genus diatonicum, soli usui ecclesiastico consecratum, etiam chromaticum et enharmonicum attingit. Alteri subjungitur Tonarius sat amplus, quem prae caeteris ejuscemodi edendum duceremus, siquidem liceret typis nostris veteres etiam notas musicas exprimere, quibus perpetuis est perscriptus. Continenter subditur carmen, qua ratione in digitis manus octo toni seu modi musici apte disponantur. Sequitur monochordi descriptio divisioque. Quae vero proxima est in eodem codice octo tonorum explicatio, omittenda nobis visa est, quod magnam partem ex Aureliano sit exscripta. Nec abludit, quod ibi sequitur sub titulo: quid sint illa Verba Nonenoeane. Proximum est Fragmentum musices, quo canones quidam musicae Boetianae dilucidantur. Sequitur ejusdem Boetii, et id genus aliae dimensiones monochordi, Guidonis etiam et Otberti Ratisponensis ex Msc. Ottoburano: schemata demum monochordorum Boetii triplicis generis diatonici, chromatici, et enharmonii; Oddonis item ad instar notarum enchiridialium et Guidonis Aretini.



ARGUMENTUM.--- 1. Triplicis generis divisio in monochordo. 2. Diatonicum genus. 3. Chromaticum et enharmonicum. 4. Chordarum nomina. 5. Quinque tetrachorda. 6. Consonantiae. 7. Earumque species. 8. Octo cantionum modi.
[Col. 0673A]

1. Duo semisphaeria, quas magadas [(1) 9Kb] vocant, concavo instrumento hinc et hinc superponuntur, inter quas porrecta epiphania lineae quasi chordae supra tensae divisiones exarantur. Si tria monochordorum genera mensurare disponas, superficiem a magada ad magadam lineis protentis in tria dividas, et in subteriori diatonicum, in medio chromaticum, in superiori enarmonicum secundum regulam componas. Sed priusquam eorum dimensionem incipiam, rationem vocabulorum paucis absolvam. Diatonicum enim dicitur, quod tonorum dimensione et compositione [Col. 0673B] exquiritur: quod reliqua non obtinent, dum haec per semitonia, illud per dieses, quod in sequentibus patefiet, exaratur. Hoc genus fortius et durius comprobatur. Et ne animi audientum vel canentium dulcedine cantus emolliantur, ecclesiastico usui eligitur. Musica enim suavitate vel morositate animos commutari et quilibet in se ipso potest experiri, et sapientium scripta novimus attestari. Chromaticum quasi coloratum dicitur, quod a diatonico primum discedens alterius sit quasi coloris; chroma enim color dicitur. Hoc genus mollissimum comprobatur, quocirca ecclesiastico usui non applicatur. Enarmonium autem, quod ex utrisque his modeste compactum et temperatum sit, nomen accepit ab harmonia, [Col. 0674A] quae est diversarum rerum concordabilis convenientia. Hoc genus quasi medietatis locum possedit, ut nec durum nec molle sit, sed ex utrisque compositum dulcescit.

2. Nunc diatonici mensuram ordiamur. A dextro semisphaerio, quod est T. usque ad simistrum, quod est A., protenta epiphania quadripartiatur, et lineae ductae his litteris annotentur: S. prima in dextram partem, II. media, D. tertia. Dehinc a T. usque ad S. tripartito spatio quarta superaddatur, et linea ducta P. notetur. Rursus a T. usque ad S. bipartita superficie, tertia superapponatur, quae linea O. signetur. Item a T. usque ad O. epiphania quadripartiatur: et ubi tertia ceciderit, linea ducta B. apponatur. Quo facto ab II. usque ad O. latitudinem [Col. 0674B] spatii, in quo diatonicum metitur, lineae aequaliter dividens dicatur, et bipartitae O. lineae partem superiorem L. teneat, praedictum O. inferiorem possideat, Post a T. usque ad R. spatium in duo diducatur, et tertia superaddita linea transversa bipartita ducatur, cujus superior K. inferior vero pars N. notetur. Rursus a T. usque ad N. vel K. interstitio quadripartito, ubi tertia evenerit linea Q. signetur. Hinc a T. usque P. intervallo tripartito, quarta superapponatur, quae linea transversa non transibit, sed subtraducta M. notetur. De hinc a T. usque ad Q. superficie bipartita, et tertia superjuncta linea transversum non transiens, sed superiorem partem tenens I. notetur. Rursus a T. usque ad II. interstitio [Col. 0675A] tripartito, et quarta addita linea ducta E. signetur. Item a T. usque ad E. epiphania in tria disparata, et quarta superapposita linea B. notetur. De hinc a T. usque ad D. intervallo in quatuor dissipato, ubi tertia ceciderit linea G. inscribatur. Rursus a T. usque ad G. bipartita superficie tertia adjungatur, ubi C. apponatur. De hinc a T. usque ad C. intervallum quadripartiatur, et tertia signata F. apponatur. Sic Diatonicum exaratur.

3. De hinc lineae, quae B. et C. notantur in chromaticum ducantur, et spatium inter D. et E. bipartiatur: et retro inter D. et C. medietate posita, linea ducatur. Pari modo E. et F. ducantur, et spatii, quod est inter O. et H. medietate retro, inter G. et F. data linea trahatur. Post H. et I. et L. ut in [Col. 0675B] diatonico, sic et in isto ducatur: et ab H. usque ad I. linea divisionis ducatur, et subtus M. et N. trahantur. Item interstitium, quod inter K. et L. dividatur, et retro inter K. et L. medietate posita lineam transversam transiens notetur. Hinc spatii inter P. et L. medietas inter I. et K. ponatur, et linea subtus transversam ducatur. Eodem modo P. et Q. ducantur, et medio interstitii, quod inter R. et S. retro inter R. et Q. dato linea ducatur, et ultima S. tracta chromaticum compleatur. Deinde B. et C. ut in diatonico et chromatico, sic et in enarmonio ducantur, earum interstitium linea media dividatur. Rursus E. et F. ducantur, et in duas dieses semitonium diducatur. Post H. ducta et L. linea divisionis ut in aliis ad II. ad L. ducatur, et inter H. et L. [Col. 0675C] media ponatur. Sic sub transversa M. et N. ductis, media inseratur. Pari modo P. Q. S. tractis, et inter P. et Q. media posita enarmonium fimatur. Sic diatonicum per tonos et semitonia, Chromaticum per semitonium, semitonium, et triemitonium incompositum, Enarmonium vero per diesin et diesin, id est, dimidium semitonium et ditonum incompositum exaratur.

4. Sed quoniam mensurandi regulam dedimus, nomina chrodarum apponere supervacuum non judicamus. Prima igitur, quae A. titulata est, proslambanomenos dicitur, B. hypate hypaton, C. parhypate hypaton, D. lychanos hypaton, E. hypatemeson, F. parhypatemeson, G. lychanosmeson, H. mese, I. trite synemmenon, K. paranete synemmenon, L. [Col. 0675D] nete synemmenon, M. paramese, N. trite diezeugmenon, O. paranete diezeugmenon, P. nete diezeugmenon, Q. trite hyperboleon, R. paranete hyperboleon, S. nete hyperboleon. Et haec sunt earum nomina, quarum inventionis ordinem et vocabulorum rationem et Boetius in Musica plenissime exequitur. Quae nobis, quoniam brevitati studemus, et parum aut nihil utilitatis afferunt, praetermittenda videntur, ut eorum loco dicantur utiliora. Quantum enim ad utilitatem attinet, si primum nervum proslambanomenos dixeris, tantum si eum. A. nominaveris. Quare, his omissis, alia videamus.

5. Quinque tetrachorda in monochordi dimensione inveniuntur, quae pari modo semitonio, id est, non [Col. 0676A] dimidio sed imperfecto tono (semum enim Graece imperfectum dicunt) et duobus tonis complentur. Tonum vero dicimus sesquioctavam proportionem, quem etiam epogdoum vocant. Nam si a T. usque ad S. in octo partiaris, et nonam superadjiceris, tonum inter S. et R. te invenisse videbis: et sic spatium a T. usque ad R. intervallum a T. usque ad S. totum, et insuper ejus octavam continebit: ut si novem octonario contuleris, eum totum et ejus continet octavam, videlicet unitatem. Sic tonus, ut simpliciter et breviter describatur, in sesquioctava proportione invenitur. Tetrachorda igitur duobus tonis et semitonio complentur; et inde vocabulum trahunt, quod sub quatuor nervis vel voculis continentur. Quorum primum est B C D E. quod hypaton, [Col. 0676B] id est, principale dicitur, quod primum locum hypatis occupet, et caeteris gravius et morosius sonet. Secundum vero est E F G H. quod meson, id est, medium nuncupatur. Nam hinc illi, quod hypaton diximus, conjungitur; hinc vero illi, quod synemmenon dicitur, copulatur. Synemmenon enim, id est, conjunctum, sub H I K L. continetur: quod idcirco sic vocatur, quod medio conjungatur; ad differentiam scilicet quarti M N O P. quod diezeugmenon, id est, disjunctum appellatur, quia tono interjecto a medio disparatur. Quintum autem, quod est P Q R S. hyperboleon, id est, excellens dicitur, quod in acutioribus et idcirco excellentioribus vocibus inveniatur. Et haec quinque tetrachorda pari modo semitonio et duobus tonis adimplentur.

[Col. 0676C] 6. Sed, his breviter libatis, ad consonantiam veniamus. Consonantia est diversarum vocum concentus suaviter et uniformiter accidens auribus, ut si in lira vel alio aliquo musico instrumento diligenter tensis et remissis nervis, primam et quartam, seu primam et quintam, vel primam et octavam simul ferias vocem: quarum prima, quae et minima, diatessaron dicitur; secunda diapente, tono major; tertia ex his duabus compacta diapason; quarta diapason et diapente; quinta bis diapason, vel disdiapason. Quibus si secundum Ptolomaei rationabile judicium diapason et diatessaron adjicias; sex habebis consonantias. Sed cum haec et nomen et diffinitionem sui generis recipiat, cur excludatur, ratio [Col. 0676D] non apportat. Nam si equus est substantia animata sensibilis, pro certo speciebus intererit animalis: quod si diapason et diatessaron est diversarum vocum concentus suaviter et uniformiter accidens auribus, jure interponetur consonantiae speciebus; sed eam hoc esse nemo negare poterit; igitur consonantiis intererit. Prima ergo, quam diatessaron diximus, in sesquitertia proportione consistit: ut si ternario conferatur quaternarius. Diapente vero in sesquialtera: ut si quaternario conferatur senarius. Diapason in dupla: ut si praedicto ternario idem senarius. Diapason et diatessaron in duplici sesquitertia; ut si eidem senario quatuordecim. Diapason et diapente in tripla: ut si saepedicto senario decem et novem. Bis diapason in quadrupla: ut si eidem [Col. 0677A] senario contuleris XXIV. Sed nos earum alium non quaerimus ordinem, nisi secundum monochordi exarationem, et simpliciorem numerum, verbi gratia [Col. 0678A] collationem. Cujus rei talem habeas subscriptionem.
[Figure: [Subscriptio] 14Kb]

[Col. 0677A] Nemo autem existimet idem esse diatessaron quo sesquitertium, diapente quod sequialterum, diapason quod duplum. Nam quod arithmetici sesquitertium dicunt, musici diatessaron, quod sonat de quatuor: quod sub quaternis voculis talis proportio contineatur: Diapente de quinque, quod sub totidem contineatur. Diapason de omnibus; vel quod harum duarum omnes voces contineat, vel, quod melius puto, omnium vocum discrimina in se concludat. Nam septem duntaxat sunt vocum distantiae, videlicet A B C D E F G. quod si octavam, quae est H, tetigeris, eamdem invenies primae. Unde nullius scientiae ignarus inquit Virgilius:

[Col. 0677B] Obloquitur numeris septem discrimina vocum.

Aliarum autem nomina haec scienti sunt manifesta

7. Nunc his praetaxatis, species earum ostendamus. Diatessaron, quae minima est, tres tantum habet species, una minus quatuor voces: quarum prima constat tono semitonio et tono, quae est A B C D. secunda forma est B C D E. quod est semitonium et ditonum. Tertia C D E F. quod est ditonum et semitonium; et sic per quaternas per omnem chordarum seriem computando, excepto inter F et M, et I et P. has alternatim tres formas te scias inventurum. Diapente vero, quae unam plus vocem, unam plus habet et speciem: quarum prima est D E F G H. Secunda E F G H M. Tertia F G H M N. Quarta G H M N O. Has si diligenter inspicias, tonorum [Col. 0678A] et semitoniorum positiones invenies diversas, et per seriem vocum alternatim dispositas, exceptis tribus locis: videlicet inter B. et F. et E. et I. et M. et Q. Diapason autem, quoniam his duabus consonantiis completur, tot habebit formas, quot sub his amplectuntur. Septem igitur continet species, pro diapente quatuor, pro diatessaron tres; quarum prima inter A. et H. continetur. Secunda a B ad M. porrigitur. Tertia C et N. terminatur. Quarta a D ad O. protenditur. Quinta E et P. limitatur. Sexta ab F ad Q. intenditur. Septima ab R ad G. remittitur. Quas omnes, si tonorum et semitoniorum situm inspexeris, a se invicem distantes videbis. [Col. 0678B] Quod si octavam ad H per M et N. intendendo ad S. adjeceris, a prima non dissentire videbis. Quod si ab H. per I et K, ad S. ascenderis, eamdem quintae notabis. Sic ergo diapason septem habet species, unam minus quam voces, in quibus septem modorum diversa sit positio, quod sequens expediet ratio.

8. Septem tantum, secundum diapason species, modos primum fuisse, sed Ptolomaeum octavum superaddisse, Boetium in Musicis tradidisse novimus: quorum nomina diversitatemque, quoniam brevitatem et simplicitatem promisimus, secundum ecclesiasticum usum expediamus. Octo cantionum modis, quos abusive tonos vocat, ecclesiasticus ordo utitur, quorum quatuor excellentiores voces monochordi sortiti, sic vocantur: Autentus protus, id [Col. 0679A] est, primus magister: autentus deuterus, id est, secundus magister: autentus tritus, id est, tertius magister: autentus tetrardus, id est, quartus magister. Autentos enim Graeci magistros dicunt, quasi auctoratos, id est, auctoritate praeditos, videlicet quorum auctoritas praecellit. Unde a comparatione altioris gradus hos modos ita vocari obtinuit usus. Alii vero quatuor inferiora loca possidentes sic vocantur: Plagis proti, id est, lateralis primi, subauditur autenti, quasi sub latere ejus contineatur, et inferior sit: simili ratione Plagis deuteri, Plagis triti, Plagis tetrardi. Sed nos eorum regulas dantes, latinis utamur nominibus, et excelsiores magistros, inferiores vero discipulos appellemus.

[Col. 0679B] Sed antequam eorum intensiones vel remissionem incipiamus, finales omnium nervos ostendamus. Quatuor sunt voces, quae vocantur finales, quod in unaqualibet regulares finiantur cantiones, D E F G. id est, lychanos hypaton, hypate meson, parhypate meson, lychanos meson; quae idcirco ex omnibus electae sunt finales, quod inter septem vocum discrimina inveniantur sonoriores: extra quas si vel vetus vel nova cantio fiat, irregularis sine dubio judicetur. Cantus igitur primi magistri ejusque discipuli D. finitur: secundi ejusque discipuli E: tertii ejusque discipuli F: quarti ejusque discipuli E: tertii ejusque discipuli F: quarti ejusque discipuli G. Et primum magistrum primum modum appellamus, ejus discipulum secundum: secundum magistrum [Col. 0679C] tertium, ejus discipulum quartum: tertium magistrum quintum: ejus discipulum sextum: quartum magistrum septimum, ejus discipulum octavum.

Sed quoniam nomina et finales eorum diximus, intensionis et remissionis limites aperiamus. Primus magister ascendit ad P. et descendit ad A. ejus vero discipulus intenditur ad II vel M. et remittitur ad idem A. Secundus magister ascendit ad Q. et descendit ad B. Ejus discipulus intenditur ad Q. et remittitur ad idem B. Tertius magister ascendit ad R. et remittitur ad C. cujus discipulus intenditur ad O. et descendit ad idem C. Quartus magister intenditur ad S. et descendit ad D. cujus discipulus intenditur ad P. et remittitur ad idem D. Haec est enim intensionis [Col. 0679D] eorum antiqua regula et remissionis, quod probari potest in multis cantilenis. Si autem susum vel jusum hos limites excedant, nemo contendat, quod emendari non debeant. Sed Juniores subtilius et acutius dijudicantes, et certius legaliusque discriminantes, non ex toto consentiunt, nec ex toto dissentiunt: aiunt enim, inter modos esse certas oportere differentias, ut, cujuscumque sint, cognoscere possimus cantilenas. Sed si primus modus remittatur ad A. secundus vero ab M. ad idem descendat A. si inter H. et A. cantus non excedens componatur, et in D. finali utriusque regulariter terminetur, incertum est, cui potius deputetur. Pari modo, si tertius [Col. 0680A] a Q. deponatur ad B. quartus vero ab N ad idem remittatur B. cantus, qui intra M. et B. compositus est, finitur [(2) 1Kb] cujus potius duorum sit, incertum habetur. Idem contingit in caeteris: ad quam incertitudinem propulsandam Juniorum comprobamus regulam, cujus quoniam est probabilior tractatus, fiat diligentior.

Finales, uti praediximus, serventur. Intensiones vero et remissiones aliquantulum varientur. Primus modus intenditur ad O. raro autem ad P. descendit ad C. continens quartam inter D et O diapason formam, supra vero et infra chordam. Secundus modus ascendit ad H. raro autem ad M. vel I. remittitur ad A. possidens primam inter A. et H. [Col. 0680B] diapason speciem, supra vero rarenter vocem: et hi sunt primus magister ejusque discipulus. Magistri autem cantus incipitur sex nervis, scilicet C D E F G H. habet vero cola et commata, id est, membra et incisiones, quas distinctiones cantus appellamus, in eisdem. Cantus discipuli habet principia legalia quatuor, A B C D. a multis vero usitata sex, in quibus etiam cola et commata, A B C D E F. Quodsi primi cantus C vel D vel E vel F. inceperis, non minus quam ad H intendas, ut cujus sit modi, ascendendo discernas. Si vero secundi cantum in eisdem inceperis, non minus quam ad B. deponas, ut, cujus sit, demittendo ostendas. Sed in eo quidem judicio quatuor tantum principia unicuique dabuntur discipulo.

[Col. 0680C] Tertius modus intenditur ad P., raro autem ad Q. descendit ad D., habet principia cantus et distinctiones sex, D E F G H M possidens quintam inter E et P. diapason speciem, supra vero et infra vocem. Quartus modus ascendit ad M. raro autem ad N. dimittitur ad B. continens secundam inter B. et M. diapason formam, supra vero chordam: cujus cantus secundum multos sex nervis incipitur, legaliter vero quatuor B C D E. et sex distinguitur B C D E F G vel H. Et hi sunt secundus magister, ejusque discipulus. Quod si magistri cantum D vel E. inceperis, non minor quam ad O. sit modus intensionis. Si discipuli, non minor quam ad C. depositionis, ut cujus modi sit, intendendo vel remittendo discernas.

[Col. 0680D] Quintus modus intenditur ab E ad Q. raro autem ad R. continens sextam inter F et O. diapason speciem, supra vero et infra vocem: cujus cantus principia et distinctiones sunt sex, E F G H M N. Sextus modus ascendit a C. ad N. rarenter vero ad O. possidens tertiam inter C et N diapason formam, supra vero chordam: cujus cantus legalia principia sunt quatuor C D E F. distinctiones sex C D E F G H. Et hi sunt tertius magister ejusque discipulus. Si magistri cantum E vel F. ad R. rarenter autem ad P. [(3) 1Kb] sit minimus modus intensionis: discipuli vero ad D. remissionis, ut cui imputari debeat, tali differentia patefiat.

[Col. 0681A] Septimus modus intenditur ab F. ad R. rarenter autem ad S. continens septimam inter G. et R. diapason speciem, supra vero et infra vocem. Hujus cantus principia et distinctiones sunt sex F G H M N O. Octavus modus ascendit ad O. raro autem ad P. possidens quartam a D ad O. secundum primum magistrum diapason formam, supra vero chordam. Huic N. Ptolomaeus annexuit. Et quia diapason octava specie caret, quartam ut primus obtinuit: [Col. 0682A] qui quamvis eamdem teneat speciem, diversam habet finalem, et non eamdem ad C. remissionem. Hujus cantus initia ut aliorum discipulorum legalia sunt quatuor, D E F G. distinctiones sex, D E F G H M vel I. Et hi sunt quartus magister ejusque discipulus. Si magistri cantum F vel G. inchoaveris ad Q. sit minimus modus intensionis, discipuli vero, causae supradictae differentiae, ad E remissionis.




[Col. 0681]
ANONYMI II TRACTATUS DE MUSICA

[Col. 0681B] Quinque sunt consonantiae musicae, Diatessaron, quae et sesquitertia dicitur: Diapente, quae et sesquialtera: Diapason, quae et dupla vocatur: Diapente et Diapason, quae et tripla nuncupatur: Bis diapason, quae et quadrupla. Duas harum, id est, diatessaron et diapente in frequentiori usu tenemus; tertia, id est, diapason raro utimur, caeteras in nostris cantilenis non adhibemus. Diatessaron igitur vocum quidem est quatuor; quia quatuor chordarum est, sed tamen intervallorum trium: Constat ex duobus tonis et semitonio minore. Est autem tonus quod et sonus; semitonium vero est majus et minus. Semitonium autem dicitur, quod non dimidius sit tonus, sed quia non sit perfecte tonus. Diapente vero vocum est quinque, quia quinque chordarum est, intervallorum [Col. 0681C] quatuor, quia constat tribus tonis et semitonio minore. Diapason rursus constat ex diatessaron et diapente, id est, ex quinque tonis et duobus semitoniis minoribus, qui non impleant tonum.

Hae igitur tres principales consonantiae, diatessaron videlicet, diapente ac diapason in decem et octo chordis per tetrachorda et pentachorda et octochorda apte distinguuntur. Nam omne quod est tetrachordum resonat consonantiam diatessaron; sunt enim quinque principalia tetrachorda, hypaton videlicet, meson, synemmenon, diezeugmenon, hyperboleon: quae in diatonico genere melorum resonant consonantiam diatessaron. Tria siquidem sunt genera melorum, diatonon scilicet, chroma et [Col. 0681D] enarmonium; sed diatonon durius et naturalius est caeteris: unde quasi repudiatis aliis hoc usitatius habetur. Dicitur autem diatonum, quod in omni tetrachordo per tonum ac tonum et semitonium progrediatur. Habet autem haec eadem consonantia diatessaron tres species: Primam videlicet, qua per tonum ac tonum semitoniumque progreditur: Secundam vero, qua per tonum semitonium ac tonum modulatur: Tertiam quoque, qua per semitonium tonum ac tonum canitur. Diapente autem consonantia distinguitur per pentachorda, quae et ipsa quatuor habet species. Et prima progreditur quidem per tonum tonum semitonium et tonum: Secunda per tonum semitonium tonum ac tonum: Tertia per semitonium et tres tonos continuos: Quarta per [Col. 0682B] tres continuos tonos et semitonium. Diapason quoque consonantia distinguitur per octo chordas. Constat enim, ut dictum est, ex quinque tonis et duobus semitoniis minoribus, continens videlicet in se diatessaron et diapente. Habet autem et ipsa species septem, quae quoniam in raro usu habentur, brevitatis causa a nobis praetermittentur.

Nomina autem chordarum, in quibus hae consonantiae distinguuntur, haec sunt. Prima et gravissima omnium est proslambanomenos, duplici ratione immobilis, vel quia scilicet fundamentum est reliquarum vocum, vel quia in tribus generibus melorum, diatonico videlicet, chromatico et enarmonio, sono et nomine permanet uniformis. Ad quam obtinet toni proportionem sequens hypate hypaton, et [Col. 0682C] ipsa similiter duplici ex causa immobilis: vel quia scilicet in tribus generibus est consimilis, vel quia a prima praecedente ad tertiam sequentem sine hac non potest cantilena intendi, neque a tertia sequente ad primam sine hac remitti. Tertia namque sequens post has est parhypate hypaton, nec in totum mobilis, nec in totum immobilis: quia in diatonico quidem et chromatico genere uniformis habetur, in enarmonio vero variatur. Et rursus a praecedente secunda ad sequentem quartam sine hac tertia potest cantus intendi, vel a quarta consequente ad secundam praecedentem remitti. Est itaque semitonii inter hypate hypaton, et parhypate hypaton. Post has itaque consequitur quarta lychanos hypaton [Col. 0682D] mobilis per omnia, quia videlicet in tribus generibus variatur, et ab inferioribus ad superiora, vel a superioribus ad inferiora sine hac facilis patet in intensione vel remissione modulandi via. Est autem tonus inter parhypate hypaton et lychanos hypaton. A prima igitur proslambanomenos ad quartam lychanos hypaton intenditur consonantia diatessaron, et ab eadem quarta ad primam per tonum et semitonium et tonum remittitur.

Quinta dehinc subsequitur hypate meson immobilis, sicut et hypate hypaton, tono quidem distans a lychanos hypaton, ad hypate hypaton autem resonans consonantiam diatessaron, ad proslambanomenos quoque symphoniam diapente, sive a superioribus ad inferiora remittatur cantilena, sive ab [Col. 0683A] inferioribus ad superiora intendatur. Deinde sexto loco ponitur parhypate meson, nec in totum mobilis, nec in totum immobilis, sicut et parhypate hypaton; et ipsa quoque semitonio differt ab hypate meson. Sed ad parhypate hypaton obtinet symphoniam diatessaron intensam vel remissam. Septimo denique ordine succedit lychanos meson, per omnia mobilis, sicut et lychanos hypaton; quae a parhypate meson quidem tono distat, ad lychanos hypaton autem diatessaron resonat, ad parhypate hypaton vero diapente concrepat. Octavo deinceps loco collocatur mese, quae est media superiorum et inferiorum, immobilis et ipsa sicut et proslambanomenos; quia nec a superioribus vocibus ad inferiores pervius descensus, nec ab inferioribus ad superiores [Col. 0683B] sine hac facilis patet ascensus. Et haec rursus a lychanos mesen distans tono ad hypate meson vero facit consonantiam diatessaron, ad lychanos hypaton autem diapente, ad proslambanomenos quoque resonat diapason. Ubi aperte datur intelligi, quod supradictum est, diatessaron et diapente in diapason contineri. Nam a mese in hypate meson invenitur missa diatessaron, et ab hypate meson in proslambanomenos diapente remissa: itemque diapente remissa a mese in lychanos hypaton, et ab eadem in proslambanomenos remissa diatessaron; conversimque a proslambanomenos in lychanos hypaton intensa diatessaron, et ab eadem in mese intensa diapente; rursusque a proslambanomenos in hypate meson intensa diapente, et ab eadem in [Col. 0683C] mese intensa diatessaron. A mese igitur in proslambanomenos remissa diapason.

Deinde sequuntur duo tetrachorda partim synemmenon partim diezeugmenon; sed synemmenon tetrachordum conjungitur cum mese per semitonium, quod est inter mese et trite synemmenon: diezeugmenon autem tetrachordum disjungitur a mese per tonum, qui est inter mese et paramese. Unde et illud appellatur synemmenon, id est, conjunctarum; istud vero diezeugmenon, id est, disjunctarum. Si igitur a mese, quae est octava, intendas semitonium, occurret nona trite synemmenon, nec in totum mobilis, nec in totum immobilis, faciens ad parhypate meson consonantiam diatessaron. A qua si rursus intendatur tonus, occurret decima, parahete synemmenon, [Col. 0683D] mobilis per omnia, et facit diatessaron ad lychanos meson per tonum semitonium et tonum; ad parhypate meson vero resonat consonantiam diapente. Post hanc quoque intenso tono sequitur nete synemmenon undecima, quae ad mesen quidem resonat consonantiam diatessaron, ad lychanos vero meson diapente. Si autem a mese quis intendat tonum, occurret paramese, quae relicto tetrachordo synemmenon quasi post mesen videtur esse nona, sed hoc aptato comprobatur esse duodecima. Est autem immobilis et ipsa sicut et hypate hypaton, ad quam videlicet ipsa facit consonantiam diapason. Haec eadem quoque paramese ad hypate meson quidem remittit consonantiam diapente per [Col. 0684A] tres tonos continuos et semitonium, sed ad parhypate meson non valet remittere diatessaron; unde et remota videtur a tetrachordo meson, et omnimodis est contraria trite synemmenon, adeo, ut si utralibet harum in cantu proferatur, altera nullatenus inferatur. Ab eadem paramese intenso semitonio consequitur decima tertia trite diezeugmenon, nec in totum mobilis nec in totum immobilis, sicut et parhypate hypaton, ad quam haec ipsa facit consonantiam diapason. Et est ea ipsa consona paranete synemmenon, nomine tantum discrepans ab ea, et quod a mese ad hanc fit intensio per tonum et semitonium, ad illam vero per semitonium et tonum. Ab eo rursus intenso tono occurret decima quarta paranete diezeugmenon mobilis per [Col. 0684B] omnia, sicut et lychanos hypaton, ad quam ipsa facit consonantiam diapason. Haec eodem suo sono sonorumque proportione aequiparat nete synemmenon. Nam sicut a mese ad illam intenditur diatessaron per semitonium tonum et tonum, sic et ad istam per tonum semitonium et tonum. Remittit haec etiam sicut et illa, consonantiam diapente ad lychanos meson. Item ab eadem paranete diezeugmenon intenso tono sequitur decima quinta nete diezeugmenon, immobilis sicut et hypate meson, ad quam ipsa reddit consonantiam diapason. Resonat autem hoc tetrachordum a paramese inchoatum, sicut et reliqua, consonantiam diatessaron. Cui addito tono quidem inter mese et paramese fit consonantia diapente. Huic aptatur tetrachordum hyperboleon: [Col. 0684C] intenso enim semitonio a nete diezeugmenon nascitur decima sexta trite hyperboleon, nec in totum mobilis, nec in totum immobilis, sicut et parhypate meson, ad quam ipsa resonat consonantiam diapason. Ab ea quoque intenso tono succedit decima septima paranete hyperboleon mobilis per omnia, sicut et lychanos meson, ad quam ipsa facit consonantiam diapason. A qua rursus intenso tono subsequitur decima octava nete nete hyperboleon, immobilis sicut et mese, ad quam ipsa reddit duplicem sonum. Quemadmodum enim proslambanomenos ad mesen intendit diapason, ita mese ad nete hyperboleon. Unde et proslambanomenos ad nete hyperboleon facit bisdiapason, quae et quadrupla nuncupatur. Sed haec, ut dictum est, in nostris [Col. 0684D] cantilenis non adhibetur.

Ex supradictis igitur speciebus consonantiarum nascentur octo modi sive tropi, per quos omnis cantus moderatur. Horum primus et omnium gravissimus vocatur hypodorius, secundus hypophrygius, tertius hypolydius, quartus dorius, quintus phrygius, sextus lydius, septimus mixolydius vel hyperdorius, octavus hypermixolydius. Et primus quidem superatur a secundo in cacumine tono: secundus autem a tertio tono: tertius vero a quarto semitonio: quartus quoque a quinto tono: quintus autem a sexto tono: sextus vero a septimo semitonio: septimus autem ab octavo tono: quod in monochordi partitione in promptu est videre, ubi [Col. 0685A] ea, quae est mese hypodorii, aequiparat in sui dispositione lychanos meson hypophrygii, et perhypate meson hypolydii, nec non hypate meson dorii. Mese autem hypophrygii est paramese hypodorii: mese quoque hypolydii est trite diezeugmenon ejusdem hypodorii: itemque mese dorii est paranete diezeugmenon ejusdem hypodorii; distat igitur mese dorii diatessaron consonantia [(1) 1Kb] . Sicque sequentes tropi sese alterutrum in acumine superant, ut nete hyperboleon hypodorii inveniatur, mese hypermixolydii; facitque eadem hypermixolydii ad dorii mesen consonantiam diapente, ad mesen vero hypodorii resonat consonantiam diapason; siquidem ea ipsa, quae est media primi, est et prima octavi. Quocirca plerumque contingit, ut [Col. 0685B] cantus eminentiorum troporum a sui status rectitudine resolvantur in chordas inferiores. Ex his itaque quatuor dicuntur authentici, id est, magistri vel principales: eisque vicissim supponuntur alii quatuor, qui vocantur plagi, id est, laterales vel particulares [(2) 1Kb] .

Indicis a summo capiens exordia primus
In minimi primo flexu postrema reponit,
Quae sedes stat principium finisque secundi,
Tertius a summo rursum capit indicis ortum.
In summo finem distinguens auricularis.
Hic caput et finis quarti dinoscitur esse.
Indicis in medio quintus sumit caput artum,
Et medii finem modulaminis aptat in unque:
Qui locus exortum sexti finemque tuetur.
[Col. 0685C] Indicis hinc radix septeni perficit ortum.
Summus apex medii cujus postrema resumit,
Octavus hac sede caput finemque reponit.

[Col. 0686A] Prius dividenda est tota linea in quatuor partibus per tria puncta semper a dextero latere procedens, id est, a dextra magada. In primo puncto pone P. quae chorda vocatur nete hyperboleon. In secundo pone H. et vocatur mese. In tertio D. et vocatur lychanos hypaton. In quarto autem pone A. vel in sinistra magada, cujus chorda proslambanomenos. Deinde divide per octo partes usque ad P. et pone novem usque ad O. et erit tonus, cujus chorda vocatur trite hyperboleon: et iterum octo partes usque ad O. et novem usque ad N. et erit tonus; chorda ejus vocatur trite hyperboleon. Et haec sunt sesquioctavae proportiones. Deinde divide usque ad P. in tres partes, et in quarta pone M. et erit symphonia diatessaron; chorda ejus vocatur [Col. 0686B] trite diezeugmenon. Divide iterum in duas partes usque ad P. et in tertia pone I. et erit symphonia diapente; chorda ejus vocatur paramese. Porro divide ab I. usque ad H. et in horum medio superpone figuram trite, cujus chorda vocatur trite synemmenon. Item divide usque ad I. in duas partes, et in tertia pone G. et iterum erit symphonia diapente, cujus chorda vocatur lychanos meson. Divide iterum in duas partes usque ad H. et in tertia pone F. cujus chorda vocatur parhypatemeson. Divide iterum in duas partes usque ad I. et in tertia pone E. cujus chorda vocatur hypate meson. Item divide usque ad F. in tres partes, et in quarta pone C. et erit symphonia diatessaron, cujus chorda vocatur parhypate hypaton. Divide item usque ad E. [Col. 0686C] in tres partes, et in quarta pone B. cujus chorda vocatur hypate hypaton [(3) 1Kb] .




[Col. 0685]
ANONYMI III FRAGMENTUM MUSICES.

[Col. 0685D] Ab omni superparticulari si continuam ei superparticularem quis auferat proportionem etc. Ac si dixisset: Si minor proportio de majore detrahatur proportione, id, quod relinquitur, geminatum non efficit integritatem minoris proportionis, quae aufertur. Verbi gratia: Tolle diatessaron, de diapente, id est, duos tonos et semitonium de tribus tonis et semitonio, et remanet tonus: qui geminatus non efficit integrum diatessaron, remanet enim semitonium. Iterum sesquiquarta auferatur de sesquitertia, remanet semitonium: nam sesquiquarta duobus tonis constat. Ipso semitonio triplicato sesquitertia non pervenit ad integritatem sesquiquartae. Idque in caeteris, hoc est, sesquiquinta tollatur de sesquiquarta, [Col. 0686D] quarta, remanet diesis, id est, quarta pars toni: nam sesquiquinta constat ex tono, et semitonio et diesi. Diesis autem quadruplata, quia sesquiquarta est, tonum integrum efficit, et remanet semitonium et diesis, vel ulterius. Sed tamen si hoc feceris in arithmeticis proportionibus, usque ad infinitum progreditur. Nam si sesquitertium de sesquialtero tollas, quod remanserit, si duplicaveris, ad sesquitertiam usque proportionem pervenire nequibit, quoniam sesquioctava proportio, quae remanet; duplicata integritatem sesquitertiae implere non poterit. Quod probari potest etiam in sesquiquarta et sesquiquinta.

Ab omni superparticulari si continuam ei superparticularem [Col. 0687A] quis auferat proportionem. Quod dicit, his exemplis probari potest. Sit propositus terminus unus et idem, ad quem aptetur sesquialtera et sesquitertia proportio. Hic sit VI. ad quem VIIII. sesquialter est, VIII. vero sesquitertius: qui disponantur hoc modo. VI. VIII. VIIII. Et quoniam hae duae proportiones continuae superparticulares sunt, in tribus terminis constitutae VI. VIII. VIIII. auferamus primum terminum, ad quem VIII. est sesquitertius, VIII. sesquialter, remanet VIII. et VIIII. qui sesquioctavi sunt. Sed sesquioctava proportio non est medietas minoris proportionis, id est, sesquitertiae; quoniam duplicata non efficit eam, sed minor est. Duplicemus igitur sesquioctavam proportionem, et sint tres numeri ita dispositi, qui a proportione [Col. 0687B] VIII. et VIIII. non recedant, fiantque octies VIII. et octies VIIII. et novies VIIII. id est, LXIIII. LXXII. LXXXI. vel duo, quoniam primus ad secundum et secundus ad tertium sesquioctavam constituunt habitudinem; sed tertius ad primum minus est quam sesquitertius. Non est ergo sesquioctavus medietas sesquitertii. Et in omnibus superparticularibus continuis hoc speculandum est, quoniam si minor a majore subtrahitur, id quod relinquitur, minus est medietate subtractae proportionis, quoniam duplicatum non ei coaequatur, quod monstrat subjecta descriptio. Hujus descriptionis haec ratio est X. et VII. et X. et VIII. sesquiseptimam decimam proportionem inter se habent, quae sola sesquiseptima decima in sola unitate intelligitur. Si iterum alteram sesquiseptimam [Col. 0687C] decimam proportionem addidero, erunt II. et si II. addam super X. et VII. id est, bis sesquiseptimam decimam, erunt X. et VIIII. qui X. et VIIII. [Col. 0688A] non statuunt sesquioctavam proportionem ad X. et VII. nam deest octava pars unitatis, et ex hoc intelligitur, quia non faciunt duae sesquiseptimae decimae tonum integrum. De X. et VII. II. et octava pars unius sunt octava pars, qui duo et octava pars uni si addantur et X. et VII. fiunt X. et VIIII. et octava pars unitatis ad X. et VII. sesquioctavus. Est autem haec ratio necessaria primo capitulo sequentis libri.

Si superparticularis proportio binario multiplicatur, id quod fit, neque superparticulare est neque multiplex etc. [(1) 1Kb] . Binario dicitur multiplicari proportio, quando ea duplicatur, et qualis sit prima talis est et secunda: id est, quemadmodum habet se primus terminus ad secundum, sic secundus se habet ad tertium. Sit superparticularis proportio, ut IIII. ad VI. haec quoniam [Col. 0688B] una est, binario multiplicetur: bis enim unum II. fiunt. Oportet ergo, ut sunt IIII. ad VI. sic esse VI. ad alium quemlibet numerum, hic sunt VIIII. duo, quoniam novem ad IIII. nec multiplex est, nec superparticulare. Quod si id, quod ex tali multiplicatione nascetur, neque multiplex est neque superparticulare: tamen illud, quod multiplicatum est, vel superparticularis vel alterius generis, non vero multiplicis (erit). Quod ex priori multiplicatione natum est, duplex sesquiquartus est, ut sunt VIIII. ad IIII. id neque multiplex neque superparticulare est, sed multiplex superparticularis. Et quod binario multiplicatum est, multiplicis generis, non est, sed vel superparticularis vel alterius generis. At hic neque multiplicis neque alterius, sed diffinitae superparticularis [Col. 0688C] est multiplicata sesquialtera proportio. Est vero haec ratio necessaria decimo capitulo hujus libri.




[Col. 0687]
MENSURA MONOCHORDI BOETII
Ex codice Benedicto-Burano Saec. XII.

[Col. 0687D] Totum monochordum partire inprimis in quatuor, et in initio monochordi pone F. et in primo passu fac B. in secundo F. mese, in tertio F. quartus finit. Tunc a fine fac tres passus in ultimum F. duo in acutissimum, et in quarto passu habes c. superius. Item a fine fac duos passus in eamdem F. et in tertio habes b. superius. Tunc ab eadem b. fac ad finem quatuor passus, quorum primus finit in superius e. item a fine fac duos passus in eamdem e. et retro in tertio habes a. superius. Tunc ab eodem a. fac ad finem quatuor passus, quorum primus terminabitur in D [d]. superius. A fine fac tres passus in C [c]. superius, et retro in quarto habes G [g]. superius. A fine fac duos passus in D [d]. superius, et retro tertium G. synemmenon. Postea duplica spatium uniuscujusque [Col. 0688D] litterae in suum aequivocum, id est, fac unum passum a fine, id est, ab acumine in unamquamque litterarum superiorum, secundum passum in suum cognominem gravem.



MENSURA MONOCHORDI.
Ex Cod. S. Blas. saec. XII.

Monochordum disparaturus totam epiphaniam in novem partes distribue, et in primo puncto sinistrae partis F notato, in secundo A. in quarto D. in quinto F. in sexto A [a]. in septimo D [d]. in octavo a [a]. Item usque A. in novem disparetur linea, et proveniet in primo ab A. secundo B. in tertio E. in quinto [Figure: [Symbol] 1Kb] . quadratum, in sexto e. in septimo [Figure: [Symbol] 1Kb] [[Figure: [Symbol] 1Kb] ]. Item tota epiphania in quatuor resoluta in sinistro secundae partis puncto [Col. 0689A] dat C. in tertio, G. in quarto. Item usque G. in quatuor distributa redditur c. usque E. quadripartita in secundo puncto b. molle, in tertio F. ab F. quadripartita ad finem facit b [b] synnemmenon modernum ab g. tripartita dat d [d] ab c. bipartita c [c].


Finis.



DE MENSURA MONOCHORDI.
Ex eodem cod. msc. S. Blas. saec. XII.

Si regularis monochordi divisionem secundum authenticam Boetii institutionem scire volueris, simplici hanc sermone tibi studebo patefacere. Cum ergo in utramque partem monochordi magadas [Col. 0689B] posueris, totam ejus longitudinem inter magadas, per quatuor aequa partire, et his punctis seu his litteris convenit notare F. B. F. F. C. Deinde quartam partem, quae ad dextram dividenti occurrit, id est, F. Z. per octo divide, et nonam eidem adde, ibique E. pone, scilicet ut E. Z. sesquioctava proportione, id est, tono distet. Rursus E. Z. per octo divide, et octavam adjiciens D. signato, secundumque tonum habeto. Postea pristinam quartam partem, id est, F. Z. per tria divide, et tria eidem adde, ibique C. pone, eritque C. Z. ab. F. Z. sesquitertia proportione distans vel epitrita, id est, diatessaron consonantia, a D. Z. vero semitonio. En habes tetrachordum hyperboleon, constans tono, tono, semitonio. Exin B. quod a C. tono convenit distare, [Col. 0689C] sive octava C. Z. eidem addita, id est, sesquioctava, sive in E. Z. ipsi adjecta, id est, epitrito, seu dimidia F. Z. superaucta, id est, hemiolio vel sesquialtero, quod resonat diapente symphoniam, poteris invenire. Itidem A. quod tono distat a B. sive per octavam, sesquioctavum ipsi, sive per tertiam D. Z. sesquitertium, seu per mediam E. Z. sesquialterum eidem facito. Confestim G. quod semitonio distat ab A. per tertiam partem ei praepone C. Z. sesquitertium illi facere, ibique secundum tetrachordum diezeugmenon, item tono, tono, ac semitonio constans convenit finire: sicque tonum usque ad secundum F. in medio monochordi positum invenies remanere. Hoc in loco tetrachordum synemmenon debes innectere, cujus acutissima chorda supradicto B. [Col. 0689D] connexa est; secunda praedicto A. tertiaque ab A. tono, et a secundo F. semitonio distare debet, sive per octavam A. Z. sesquioctavam illi facias, seu per mediam D. Z. hemioliam ac sesquialteram eidem reddas. Quo peracto et hoc tetrachordum tono, tono ac semitonio usque ad secundum F. perspicies constare. En diapason consonantiam a priori F. usque secundum in dupla proportione constantem finivimus. Huic aliud diapason usque in tertium F. eadem a secundo F. mensurandi ratione, eadem litterarum redeunte positione, eodem tonorum ac semitoniorum ordine debes subjungere E. si quidquid ab F. tono distat, vel per octavam E. Z. adjecta nona, vel per tertiam A. Z. adjecta quarta, vel per [Col. 0690A] dimidium B. Z. addita tertia, vel duplicato altero E. Z. debes invenire. D. vero, quod ab E. tono distat, vel per octavam E. Z. addita nona, vel per dimidiam A. Z. addita tertia, seu per duplicationem alterius D. Z. Deinde C. quod semitonio distat a D. sive per tertiam F. Z. quarta apposita, sive per dimidiam G. Z. addita tertia, seu per duplicationem alterius C. Z. reperies. Sicque et hoc tetrachordum meson ab F. usque C. tonum tonum ac semitonium uti priora constat habere. Postea B. quod tono distat a C. in quarta totius parte monochordi positum occurrit, quamvis et aliter multimodis inveniri possit. A. vero, quod item tono differt a B. vel per octavam B. Z. nona superacuta, sive per tertiam D. Z. quarta juncta, seu per dimidiam E. Z. tertia ad [Col. 0690B] acuta, seu per duplicationem alterius A. Z. quaere. Exin G. quod semitonio distat ab A. vel tertia C. Z. quarta adjuncta, seu per duplicationem alterius G. Z. invenies, et hoc tetrachordum hypaton a C. usque in G. in tono tono ac semitonio, uti priora, consummabis. Adhuc restat tonus a C. usque in tertiam F. in quo secundum diapason finitur, et totius mensura monochordi in diatonico melorum genere plene perficitur. Sed ut hanc mensuram facilius possis memoria tenere, breviter universalem de supradictis regulam non gravemur subponere. Quicumque soni tono invicem respondent, sesquioctavo seu epogdos eos intervallo secerne: id est, acutiorem seu breviorem chordam per octo aequa divide, et nona graviorem seu longiorem facias superare, ut [Col. 0690C] minor octo portes, novem major obtineat.

Quicumque soni diatessaron symphonia invicem constant, in duobus tonis et semitonio epitrito seu sesquitertio distant intervallo, minor chorda tres partes, major quatuor habet. Quicumque soni diapente symphonia, id est, tribus tonis et semitonio concordant, hemiolia seu sescupla sive sesquialtera proportione differunt, minor quippe chorda duas partes, major obtinet tres. Quicumque soni diapason symphonia consonant, id est, quinque tonis et duobus semitoniis, distant diplasio, id est duplo constant, minor H. chorda duplicata majorem creat. In hac H. diapason symphonia septem variarum discrimina constant vocum. Octava eadem quae et [Col. 0690D] prima est: ideo etiam superius mensuram monochordi septenis tantum litteris in diatonico genere designantes notavimus. Sed si chromaticum genus et enarmonicum etiam mensurari volueris, in uno tetrachordo diatonici generis generaliter poteris doceri. Ad metiendum quippe chromaticum sume minimum et acutissimum in quolibet tetrachordo diatonici generis tonum, et eum in duo divide, sicque circinum in sequentem tonum majorem verte, sicque tria semitonia, facto signo, simul complectere, et duo reliqua semitonia ex tetrachordo lineis distingue.

Ad metiendum vero enarmonicum duos continuos diatonici generis tonos complectere, et sequens tantum semitonium in duo aequa, facta linea, distingue, [Col. 0691A] et sic in omnibus tetrachordis diatonici generis duo haec genera metire.



ITEM AD MONOCHORDUM REGULA.

Organalis mensura hoc exigit, ut infra finales tonus sit, supra ditonus, id est ab A. in G. quae hujusmodi disponitur. Inscribo A. in quocumque loco voluero, in fronte vel in medio monochordi, sed melius in medietate gravium et acutarum, et ab eodem A. facio quatuor passus ad dexteram in finem, et primus passus terminabit in D. reliqui vacant. Iterum ab eodem A. intendo ad finem tres passus, quorum primus terminabit in E. reliqui vacant. Remitto a fine in eamdem E. tres passus, quartum in B. intendo ab eadem B. in finem tres passus, et primus finit in F. reliqui vacant. Remitto a fine in idem F. tres [Col. 0691B] passus, quartum in C. Intendo a C. in finem tres passus, et primus finit in C. Intendo a D. in finem quatuor passus, et primus terminabit in S. synemmenon, et finita est mensura.



MENSURA GUIDONIS
Ex Cod. Benedicto-Burano saec. XII. [(1) 1Kb] :

Cum primum a G. ad finem novem passibus monochordum partiris, primus passus terminabitur in A. secundus vacat, tertius in D. quartus vacat: [Col. 0692A] quintus in a. superius, sextus in d. septimus in a. reliqui vacant.

Item cum ab A. ad finem novennis partiris, primus passus terminabitur in B, secundus vacat, tertius in E. quartus vacat. Quintus in quadrum [Figure: [Symbol] 1Kb] . Sextus in e. septimus in [Figure: [Symbol] 1Kb] . reliqui vacant.

Tunc a G. ad finem quaternis dividas, et primus terminabitur in C. secundus in G. tertius in g. quartus finit.

Similiter a C. quaternorum passuum ad finem, primus terminabitur in F. secundus in c. tertius in e. quartus finit.

Ab F. autem quaternorum passuum ad finem, primus terminabitur in b. rotundum, secundus in superius f. reliqui vacant.

[Col. 0692B] A. b. rotundo ad finem duorum passuum prior terminabitur in excellens rotundum b. A. d. superiori in finem duorum passuum prior excellens a. vel. b.

Tunc demum fac a fine unum passum in rotundum superius b. Secundum passum retro in grave T. synemmenon, quod subjungendum est inter grave A. et grave B. et finita est.




[Col. 0691]
OTKERI RATISBONENSIS MONACHI AETATIS INCERTAE MENSURA QUADRIPARTITAE FIGURAE
Ex cod. Benedicto-Burano saec. XII.

[Col. 0691C] Quidam Ratisbonensis monachus nomine Otkerus adinvenit hanc mensuram quadripartitam, et nominavit eam Theorema troporum, quod dicere possumus cribrum Monochordi. Nam in ea vides aperte, quomodo conveniunt omnes graves et omnes finales, et omnes superiores, ac omnes excellentes: et simul vides omnes species diatessaron et omnes species diapente, et quorsum cursus sit cujusque toni susum vel jusum. Quam mensuram sic debes disponere.

Partito unum latus monochordi in quatuor partes, spacio supra vel infra ad latus unius culmi, relicto, in quo utrinque litteras mensurae possis scribere. Et ita uno latere quadrifariam diviso mensura latus Guidonice, et punctis in summa linea cum [Col. 0691D] litteris, et in ima linea eisdem punctis et litteris notatis, da singulas partes singulis authenticis tonis et suis plagalibus, scilicet summam partem da Tetrardo et ejus plagis, hoc est septimo tono et octavo. Ante penultimam partem da trito authentico et ejus discipulo, id est, quinto tono et sexto. Penultimam [Col. 0692C] partem deputa Deutero el ejus subjugali, hoc est tertio tono et quarto. Ultimam, id est, imam partem da Protae et ejus laterali, id est primo tono et secundo. Summae parti, quae est Tetrardi da nomen TE. ante penultimae parti da nomen TR. penultimae parti da nomen DE. ultimae parti da nomen PR.

Mensura Guidonice facta, et punctis superne et infra cum litteris positis, tunc pone regulam transversim a puncto in punctum et secundum haec monogramma incide incipiens a G. et quam partem debeas incidere, docet te hic cantus TE. TR. TE. TR. SY. id est, synemmenon. TE. DE. SE. id est, semitonium. TE. TR. TE. DE. PR. TE. TR. DE. PR. TE. TR. PR. TE. DE. PR. TE. TR. DE. PR. TE. [Col. 0692D] TR. PR. SY. TE. DE. PR. SE. TE. TR. TE. SY. TR. DE. PR. SE. TR. SE. DE. PR. TE. TR. SE. PR. TE. DE. PR. TE. TR. DE. PR. TE. TR. PR. SE. PR. TR. DE. PR. PR.

Tunc metire ab gravi A. Triti ad finem novem passus, et primus passus y. y. [(1) 1Kb]




[Col. 0693]
MONOCHORDUM ENCHERIADIS
(Edidit D. RAVAISSON, Rapports sur les bibliothèques des deépartements de l'Ouest, Append., p. 370.)

[Col. 0693A] Monochordum Encheriadis constat in X et VIII cordis, ex quatuor videlicet gravibus et quatuor finalibus quatuorque mediis ac totidem excellentibus, adjunctis duabus superexcellentibus; componuntur ex tono et semitonio duobusque tonis. Hujus autem monocordi particio sic disponitur.

Primum totam tabulam per quatuor divide sectiones, quarum prima in sinistra magoda primae gravis nomine titulatur. Secunda quarta gravis nominatur. Tercia autem quarta finalis dicitur. Et quarta terciae excellentis vocabulo pollet. Iterum eamdem tabulam in novem divide, nonamque partem in sinistra protono constitue. Atque ipsa corda secunda gravis vocatur. Deinde a dextra magoda usque quartam gravem in VIII divide, nonamque inante [Col. 0693B] porrectam pro tercia gravi accipe. Item usque ad eamdem quartam gravem per IX metieris. Et nona pars erit prima corda finalis, usque ipsam finalem per IX metiendo. Faciendo faciet nona pars II finalem in semitonio. Inde usque supradictam quartam finalem VIII partes disponens, nona in ante protensa ostendit III finalem. Mox etiam ad ipsam quartam finalem per IX partieris, nonaque pars primam mediam demonstrabit. Hinc usque primam mediam per IX divide, et nona pars pandet secundam mediam in semitonio. Retro a quarta finali usque tertiam [Col. 0693C] jam dictam excellentem per medium divide, in [Col. 0694A] ipsoque meditullio terciam mediam constitue. Dehinc usque ad ipsam terciam mediam per IX metire, nonamque partem pro quarta media pone, et usque quartam mediam per IX dividendo, in nona parte primam excellentem constituito. Insuper ipsam primam excellentem per IX partieris, in parte nona fiet secunda excellens. Usque terciam vero supradictam per IX metiens, nona pars monstrabit quartam excellentem. Per novem bis multiplica, et in fine ultimos excellentes multiplica: prima gravis, secunda gravis, tercia gravis, quarta gravis; prima finalis, secunda finalis, tercia finalis, quarta finalis; prima media, secunda media, tercia media, quarta media; prima excellens, secunda excellens, tercia excellens, quarta excellens, superexcellentes duae. Prima [Col. 0694B] finalis inclinum S. ad caput ita S; Secunda finalis Eversum ad caput ita E; tercia iota simplex et inclinum ita I; quarta finalis E dimidium ad caput ita E. Graves retroversi finales ita . . . . . Superiores demissi capita finales ita . . . . . . Excellentes demissi capita graves ita . . . . . . , excepto trito qui in gravibus notam habet H, inclinum. In superioribus H versum et inclinum . . . . . . . in excellentibus iota perfixum + Duo residui signa habent jacentis proti et deuteri. Sunt omnes XXVIII, quo videlicet singuli extremam suam symphoniam attingant, id est XV sonum.




[Col. 0693]

CIRCA AN. M.
A. CIVIS SPIRENSIS EPISTOLA AD HERIBERTUM COLONIENSEM ARCHIEPISCOPUM Adversus praeproperas peccatorum absolutiones.
(Edidit MARTEN. Ampl. Collect. I, 357.)

[Col. 0693D] Nobilissimae sedis archiepiscopo nobiliori H. A. inquilinus civis ex urbe Spirae summam felicitatis aeternae [(1) 1Kb] .

Novi quosdam vestri ordinis, et quidem satis probos atque eruditos, qui quoties in ecclesiis suis populo Dei triticum spirituale distribuunt, expletis omnibus quae ad fructum sanctae aedificationis pertinere [Col. 0694D] intelligunt, manus sursum levare et peccata sua confiteri jubent, quo facto, confestim absolutionem et remissionem eorum omnium illis tribuunt tanta facilitate, quanta forsitan de pecunia propria obolos tres nollent cuique relaxare. Hoc itaque audientes, nonnulli fratrum, qui ex divino munere aliquantam sacrae Scripturae facultatem habent, et [Col. 0695A] tamen propter reverentiam obloqui nihil audent, vehementer scandalizantur, scientes rem prorsus illicitam fieri, quae nulla sanctorum Patrum auctoritate possit defendi, et ad internecionem imperitae multitudinis laqueus diabolicus sit, existimantis se nec confessione postea indigere, sed omnia crimina sua tanquam denuo baptizatis, dimissa sibi esse, acceptaque hac mortifera securitate, non pericula animarum suarum incurrunt, et iterare flagitia sua vel graviora addere pro nihilo ducunt: quippe quae iterum atque iterum tam facile ignoscenda sibi esse confidunt.

Vides itaque, domine mi, quam late pateat hoc malum, quod nefarium, quod plenum blasphemiae et omnino illicitum esse evangelica tuba intonante, toto [Col. 0695B] mundo ostenditur. Quis enim potest peccata dimittere nisi solus Deus? cui nimirum dicit omnis homo veraciter: Tibi soli peccavi. Putant autem se hanc potestatem accepisse in eo quod dixit Dominus discipulis suis: Quaecunque ligaveritis super terram, erunt ligata et in coelis, et quaecunque solveritis super terram, erunt soluta et in coelis. Sed hoc sancti doctores nostri ad officium dispensationis, non ad jus potestatis pertinere volunt, ut quod ante tribunal divini examinis de actibus humanis invisibiliter decernitur, hoc ipse velut quidam mortalis Deus, apud homines visibili quadam specie exsequatur. Dictos quippe Deos esse sacerdotes quisquis sacras litteras scrutatur non ignorat; sed et ista Ecclesia terrestris beatae illius civitatis imaginem quamdam gerit, ut [Col. 0695C] quisquis ab illa ob immanitatem alicujus sceleris exsulaverit, idem ab hac tanquam leprosus extra castra separandus sit; cumque per modum legitimae satisfactionis illuc rediisse videbitur, tunc per sacerdotale ministerium quasi mundatus huic redintegratur. Denique sacerdotes Testamenti Veteris non mundabant leprosos, sed mundatos in templum inducebant. Qua ergo tenuitate [f., temeritate] sacerdotes Novi Testamenti lepram spiritualem mundare se profitentur? Quem unquam sanctorum inveniunt cuique peccatori dixisse: Ego tibi dimitto peccata tua, ac non potius communicatis jejuniis et orationibus, id eis quibus subvenire volebant a Domino impetrasse; quod legimus in ecclesiastica Historia fecisse Joannem apostolum pro juvene illo, [Col. 0695D] quem a latrocinio revocatum, Christo iterum parturiebat. Sed et ipse Filius hominis habens potestatem in terra dimittendi peccata, devitata personae suae expressione, non ait: Remitto tibi peccata tua, sed quasi verecunde: Homo, inquit, remittuntur tibi peccata tua. Noverat plane paralyticum illum longo atque acerbissimo dolore purgatum indulgentiam mereri, sicut et illum qui XXX et VIII annos in infirmitate habentem in probatica piscina, Evangelio testante, curavit. Et audent filii hominum aliena peccata ignota atque indiscussa dimittere, quorum neque ipsi conscii sunt, neque poenitentiae testes [Col. 0696A] existunt. Nonne hoc est quod de fallacibus prophetis per prophetam suum Dominus conqueritur dicens: Mortificant animas quae non moriuntur, et vivificant animas quae non vivunt. Quo ergo ordine potestas ista administrari debeat, per prophetam alium evidenter pronuntiat: Probatorem, inquit, dedi te in populo meo robustum, et scies et probabis vias eorum. Probandi utique sunt gressus singulorum, qualiter incesserint per viam morum, et antequam proferatur humanum judicium, quorsum vergat divina sententia vigilanter intuendum est. Denique Lazarus prius est a Domino vivificatus, et postea a discipulis solutus; quem si ante vocem Domini solvissent, ille nihilominus insensibilis, fetidus jaceret. Ita nempe exanimis anima prius excitetur, evocante Domino ab [Col. 0696B] inferis peccatorem, et sic absolvatur ministerio sacerdotum. Quisquis aliter agit, certum est nihil illum alii proficere, sibi vero plurimum obesse; quia sicut ait B. Gregorius, ipsa ligandi atque solvendi potestate se privat, qui hanc pro suis voluntatibus, et non pro subjectorum meritis exerceat.

Considerandum itaque est juxta regulam sanctorum Patrum quae culpa praecesserit, quae satisfactio sit secuta, habitaque sagaci discretione, tum demum timide atque humiliter potestas officii est adhibenda, nec ita dicendum: »Dimittat tibi Dominus peccata tua, et ego tibi dimitto,« nisi forte familiaris sit injuria, quae sacerdoti ipsi a reo sit illata. De tali utique peccato fidenter dicere potest: »Indulgeat tibi Dominus et ego.« Sed quemadmodum nemo ita [Col. 0696C] justus, nemo ita sanctus est, ut dicere ipse praesumat: »Ego justus sum, ego sum sanctus,« sic et multo magis cavenda est haec blasphemia in Spiritum sanctum, cujus proprium opus est remissio peccatorum, ne quisque homo homini dicere audeat [(2) 1Kb] : »Ego peccata tua dimitto.« Si enim hoc potest, potest consequenter illud dicere: »Ego te justifico;« et non de solo Deo dicemus, Deus qui justificat impium: quod tam impium est corde cogitare quam sacrilegum ore proferre.

Poterant autem qui hujusmodi sunt, et hanc calumniam facile devitare, et caetera omnia multo simplicius agere, si venerabilium doctorum quorum sermones fructuosos quotidie audiunt, imitari exempla vellent. Illi enim cum ad verbi divini tractatum [Col. 0696D] se expediebant, primo omnium attentionem audientium blanda et benevola allocutione praeformabant, deinde ingressi evangelicam sive apostolicam seu etiam propheticam explanationem, pro captu popularis intelligentiae mysticorum sensuum caliginem dilucidare studebant, atque inter omnia terrorem incutere peccatori. Per confessionem vero et poenitentiam veniam polliceri, justum ad melius exhortari, tum de instabilitate rerum praesentium, de brevitate atque incertitudine hujus vitae, de futuri examinis severitate, postremo de ineffabili beatitudine sanctorum, de infelicissima damnatione impiorum. [Col. 0697A] De his ac talibus catholici praedicatores-nostri alii latius et suavius, alii angustius et austerius, prout singulis gratia divina largita est, sermones ecclesiasticos texuerunt. Has vero nescio quas novas absolutiones, quas verius dicimus publicas deceptiones, nec in litteris eorum reperimus, nec fecisse eos credimus, nisi uno illo die, quo communionem ecclesiasticam more antiquitus instituto poenitentibus reddebant. Audacter hoc, sed fideliter et nullo modo arroganter majestati vestrae scribendum [Col. 0698A] esse putavi, sciens per auctoritatis vestrae gladium nascentem et adhuc latentem istam haeresim posse levius resecari, quoniam omnis sententia apud multos tantum habet ponderis quantum est persona proferens potentiae saecularis. At vero prudentia vestra nequaquam ita sentit, neque rationem pensat ex fortuna hominis, sed hominem metitur ex momento rationis. Deus omnipotens augeat vobis facultatem intelligendi et exsequendi suam voluntatem.




[Col. 0697]

CIRCA AN. MLVII.
MONACHI CUJUSDAM EPISTOLA. AD ODERICUM ABBATEM MONASTERII VINDOCINENSIS. De Haymonis Homiliario [(1) 1Kb] .
(Apud MABILL., Annal. Bened., lib. LXI, tom. IV, p. 574.)

[Col. 0697A] Domno suo abbati O. frater R. orationes in Christo.

Pater charissime, scire vos volumus quod codicem de quo audivistis, pretio magno a Martino, qui est modo praesul, comitissa emit. Una vice libri causa [Col. 0697B] centum oves illi dedit; altera vice causa ipsius libri unum modium frumenti, et alterum sigalis, et tertium [Col. 0698A] de milio. Iterum hac eadem causa centum oves; altera vice quasdam pelles martirinas. Cumque separavit se a comite, quatuor libratas, ovium emendi causa, ab illa accepit. Postquam autem requisivit [Col. 0698B] denarios, ille conqueri coepit de libro. Illa statim dimisit illi quod sibi debebat.




[Col. 0698]
CONGREGATIONIS S. ALBINI ANDEGAVENSIS EPISTOLA AD P. PAPAE NEPOTEM Conqueritur de injustitia legati apostolici in causa ecclesiae S. Clementis de Credonio [(1) 1Kb] .
(MARTEN. Anecdot. I, 201.)

[Col. 0697C] Domno P. papae nepoti congregatio S. Albini.

Quam diligenter, D. vir nobilissime, domnus G. [Gerardus], Ostiensis episcopus, jussui apostolico obedierit, dignitati vestrae non minimum solliciti fuimus intimare. Certe D. papa, nisi nos fefellit memoria, sagacitate vestra interveniente, jusserat quod si legatorum pars Romam, aliis revertentibus, ierat, tempestive rediret ille, causam nostram in [Col. 0698C] subtili indagatione examinatam justo fine determinaret: quod si fieri nequisset, scilicet mora praedictae partis diutius tardantis impediente, vel rei veritatem testimonio exploratam sibi renuntiaret. Ille igitur, litteris apostolicis perlectis, legato nostro nihil certitudinis prius respondit. Postea vero patriam nostram ingressus, Turonisque plures dies demoratus, causam nostram etiam obsecratus audire [Col. 0699A] nolens, extra fines nostros sequi se nos admonuit, dicens se narrationem nostram auditurum Vindocino vel apud Carnotum. Uterque locus nobis nimium contrarius. Hinc quod undique imminentibus insidiis hostium, tam munerum quam personarum tali quaestioni congruentium, copiam illuc conducere nobis vel impossibile stabat vel difficillimum. Inde quod adversariis aderat facultas, sicuti dominis sive domesticis illius regionis, tam pecuniae ad animos judicum corrumpendos, quam amicorum ad ipsam justitiam magis garrulitate impudenti, quam facundia laudabili pervertendam astutorum. Quid ergo? Vix cum paucis suffragiis, Vindocino praeterito, Carnotum ingressi, in curia pontificis A. [Artaldi] Vindocinensium quondam monachi multis personis [Col. 0699B] tam sub monachali, quam sub clericali habitu degentibus, ipso G. narrationem cum contrariis nullius opposita objicientibus ponderis habuimus, qua bis aut amplius duos dies dilucidissime perorata, cunctis praeter eorum fautores susurrantibus, seu aperte affirmantibus S. Albinum causam habere justissimam et honestissimam: illos vero e contrario. Nos exspectantes sententias judicum ex auctoritate canonum et cardinalis definitionem juxta papae praeceptum, nulla eum impediente repugnantia, excepto Carnotensium episcopo, homine, ut dicunt, versutiarum magistro; ex conventu ipse cardinalis et praedictus A. in quoddam diversorium consulendi gratia conduxerunt. Nobis autem possessionem ecclesiae jure haereditario stabilem propter pecuniam [Col. 0699C] numeratam renuentibus ex petitione eorum alienari, asseruit cardinalis se nihil causae impositurum definitionis in sessione praesenti, jubens secum ire ad aliud concilium Parisius post paucos dies adfuturum. Nos vero in ipso itinere arripiens, cuique singulatim capere nummos suadendo, quantum precum, quantum minarum, nunc blandiendo, nunc deterrendo consumpsit, in epistola scribi non potuit: Vel inde lux clarius apparuit eum magis paratum partes eorum specialiter defendere, quam inter partes aequanimiter judicare, cum leges saeculares prohibent quem defensorem simul esse et judicem. Parisius etiam multum et a multis . . . . . xatus coram . . . . episcopisque pluribus qui aderant, ut finem labori nostro daret, testibus nostris praesentibus, jus nostrum [Col. 0699D] affirmare paratis, cum nimia ira nihil profuturos respondens, ad illud nescio quod consilium [Col. 0700A] in alienis partibus affuturum invitavit; ita tamen quod si nec illi quaestio finiretur, Romam item repeteremus. Impedimentis nos non posse tres hebdomadas jam secum demotos pluribus palam ostensis, excipere necessitatem noluit.

Quid plura? Gaudium ab apostolica majestate vestra adeptum benignitate vertitur in moerorem. Quam aspere, imo quam crudeliter nos deterruit, exasperavit, cum quibusdam publice contendit, opprobrium fecit, et in absconso saepe jus facturum, si Romanam synodum expeteremus, promisit. Quam inhoneste Frotmundum bene vobis notum, ex hospitio suo ipse pulsando manibus suis expulit? Fastidium vobis fieri metuentes, quippe homini de tantis rebus tractanti non fuimus ausi, justitiae [Col. 0700B] adipiscendae omnem spem prorsus abscidit. Nos igitur tristitia constrictos redeuntes episcopus A. arripiens ducentas libras propter ecclesiam contra canonum interdicta multis precibus persuasit. Heu tristes in capitolio suo fuga justitiae compellente annuimus. Insuper ab abbate nostro extorsit, quod illam conventionem in capitulo suo Andecavis monachis suis faceret confirmari: qua de re nondum consensu congregationis S. Albini audito, chartam contra consuetudinem fieri Carnoto praecepit. Noster igitur abbas, priore suo absente, nec vocatis decanis, nec viris majoris intelligentiae et aetatis, minorem partem, quae praesens inerat in capitulo, suo sensu vel aetate puerilem conventioni annuere coegit, quibusdam aperte repugnantibus, cunctis pene clamantibus, [Col. 0700C] se invitos, se coactos, tali concordare pacto. Unde inter nos exarsit contentio pejor quam civilis seditio, ac propter hoc praesens malum noveritis hinc germinare non parvum Ecclesiae inantea detrimentum. Nam nulli ecclesiae ministri auctoritatem ex apostolico legato retinentes, vendere aut donare amplius verebuntur, parvipendentes calumniam pauperum ab haereditate ecclesiastica stipem exspectantium. Et hoc pro certo sciatis, nullum deinceps, audito causae nostrae fine, Romam petiturum causa justitiae. In ore enim omnium volvitur illud proverbium Jugurtinum: Romam venalem esse, si emptorem invenerit, et omnes Roma discendentes. Quare, vir prudentissime, tanti morbi pullulationi resistite, ne rata remaneat elaborate. Hoc apostolici vigilantiae [Col. 0700D] suggerite, ut ad nihilum redigatur.




[Col. 0699]
ANONYMI FISCANNENSIS LIBELLUS DE REVELATIONE, AEDIFICATIONE ET AUCTORITATE FISCANNENSIS MONASTERII.
(R. P. Art. DU MONSTIER, Neustria Pia, Rothomagi, 1663, p. 193.)





ADMONITIO PRAEVIA.

Quidam opinati sunt abbatiam Fiscannensem ex recentioribus esse quae sub finem secundae stirpis regum [Col. 0701] Francorum initium sumpsere; at quam longe aberraverint, inde clarius patebit quod eadem abbatia, prius esset monasterium sanctimonialium, construi coeptum a B. Waningo, viro illustrissimo tempore S. Audoeni Rothomagensis archiepiscopi, et D. Wandregisili, Fontanellensis abbatis, circa annum Christi 662. Verum ut debitus ordo, in compluribus hujusce inclytae abbatiae monimentis mox à nobis producendis, servetur, operae pretium est dignumque in primis judicavimus, opusculum vetus ms. venerandae antiquitatis, simul et historicae veritatis schediasma peroptimum, in lucem nunc edendum et scholiis quibusdam illustrandum, quo tota rei historicae series comprobaretur ac fulciretur, animusque Benigni lectoris haud parum juvaretur. Exstat autem Fiscani apud D. Nicolaum de Marsseilles, hujusce abbatiae infirmarium, monachum.



INCIPIT PROLOGUS Incipit libellus de revelatione et auctoritate Fiscannensis monasterii; in quo quidem libello invenire potes, si sedulo legas, qualiter aedificata et dedicata fuit, dicta Fiscannensis ecclesia, in nomine sanctae et individuae Trinitatis.
[Col. 0701]

[Col. 0701A] Libellum de revelatione, aedificatione, et auctoritate Fiscannensis monasterii, Pater inclyte Guillelme, composui, et compositum tuae dilectionis sincero judicio, corrigendum et confirmandum destinavi, quatenus tuae celsitudinis assensus, et libellum edere praecipiat, et edito libello pondus et auctoritatem concedat. Ego quidem, Pater inclyte, ignorantiam meam maluissem tanto silentio tegere, quam alicujus scripturae praesumenti judicio publicare; sed, fratrum nostrorum jussione instanti et instantia jubenti, compellitur noster animus possibilitatem excedere, suamque justitiam multorum aspectibus hominum improvisus aperire. Compellitur, inquam, noster animus suam ignorare ignorantiam, et nostrorum fratrum roganti imperio exhibere obedientiam; [Col. 0701B] cui exhibendae, et mentis judicium nullatenus acquiescit, et propositi verecundia omnino contradicit. Verum, cum obedientia sancta, nullum opus difficile vel impossibile excuset, aut excusare debeat, diu cunctans multarumque procrastinationum inducias fingens, urgente, fraternae dilectionis continua jussione, onus tandem imperatum suscepi, et Fiscannensis monasterii exordia, libelli subsequentis; [Col. 0702A] agresti et ignobili stylo, aperui et exposui; in quo libello nulla falsa fallaciter interposui, verum sacras historias, antiquorum virorum fideli narratione cognitas, suorumque posterorum tenacis memoriae sinu custoditas et nostris temporibus succedentium virorum diligenti relatione illatas scripsi, et scriptas, ad auctoritatem Fiscannensis ecclesiae et ad utilitatem legentium fratrum edidi. Hujus igitur libelli principium, non omnium, sed paucorum, rationabilium relatorum auctoritatem secutus, miraculum de cervo proposui, et juxta chronicarum exquisitam diligentiam, ducis Ansegisi primam fuisse revelationem constitui. Quod vero ab ipso antiquo exordio, non gloriosae et incontaminatae virginis Mariae, ut quidam volunt, sed sanctae et [Col. 0702B] individuae Trinitatis titulo, insignitam fuisse Fiscannensem ecclesiam prosecutus sum. Ratio fuit quatenus rem ambiguam, in illam declinarem sententiam, quae nullius falsitatis consequeretur ignominiam. Omnis enim ecclesia, licet illius, vel istius distinguatur titulo sancti, principaliter fundatur, constituitur, dedicatur, sub nomine et patrocinio sanctae et individuae Trinitatis.


Explicit prologus.



INCIPIT TRACTATUS
[Col. 0701]

[Col. 0701C] Postquam summae deitatis ineffabilis Trinitas, suae clementiae arcano consilio, humanam naturam liberare, antiqui serpentis virulentas persuasiones publicare disposuit, cujusdam virginis corporis incontaminati partem incontaminatam, excluso virili opere, inenarrabiliter tulit, quam, humanae speciei compagine divinitus conformatam, rationali anima, ubertate totius coelestis gratiae fecundata vivificans, in perfecti hominis substantiam composuit et expolivit. Istum ergo, ex incorruptae Virginis utero, hominem sine homine, tota quidem sancta et incommutabilis Trinitas composuit, sanctificavit; verum Verbi solius sublimitas, suae proprietatis personam personaliter sociavit et conjunxit [(1) 1Kb] . Oportebat enim duabus personis obedire unam, quae suae [Col. 0702C] humilitatis exemplo, creaturas informaret, qualiter inferiores suo Creatori obedirent, cum ab aequali, aequalibus tantae obedientiam humilitatis exhiberi cognoscerent. Hujus autem humilitatis officium, quasi cujusdam dilectionis privilegio, Filius Dei exigebat Deo, quatenus reconciliaret homines, factus homo, quos sua et virtute et sapientia creaverat ex nihilo. Suae igitur dilectionis dulcedinem dulcedinis exuberantiam, exuberantiae magnitudinem misericorditer hominibus manifestam, Dei Verbum efficitur caro, concipitur ex illibatae virginis utero, progreditur de suo thalamo, non Deum convertens in hominem, verum incommutabili Deo personaliter conjungens hominem, Dei et hominum benignum constituens. Ergo Christus, perfectus homo, suae [Col. 0703A] majestatis exinanivit formam suorum, servorum induit naturam, induit infirmitatem, quatenus redimendis hominibus facilius praedicaret peccatorum indulgentiam, probabilius suaderet conversionis et reversionis utilitatem, quorum naturae et infirmitati, divinae sublimitatis nequaquam dedignabatur conjungere formam. Poterat plane multis aliis modis Satanam damnare, suas tergiversantes insidias, insidiantes tergiversutias excludere, aut imperans nutu solo, aut angelorum utens obsequio; verum ostendenda videbatur hominibus reversionis via, quatenus potentiam praecederet patientia, et patientia consequeretur potentiam.

Clemens igitur Deus, secreta providentia per hominem hominibus consulens, de humilitate superbiam, [Col. 0703B] de morte damnavit mortem, originalis noxae maledictionem conculcans, novae gratiae benedictionem, sui sanguinis effusione, renatis fidelibus clementer impertiens. Ad istius incomprehensibilis gratiae solemnis convivii jucunditatem summae Trinitatis ineffabilis benignitas convivas convocavit, convocari constituit, quorum avidas mentes coelestibus epulis abundanter satiaret, suosque torrentis delectabili poculo debriaret. Diriguntur ergo electi discipuli per orbem universum, coelestis thesauri bajulatores, beatitudinis redditae annuntiatores, promissae gratiae nuntii fideles. Praedicatur charitatis nimietas, incarnationis humilitas, passionis tolerata silenter crudelitas, mortis suscepta gratulanter asperitas. Praedicatur, inquam, conversis peccatoriribus, [Col. 0703C] peccatorum perfecta donanda remissio, veteris vitae adhibenda correctio, novae vitae aedificanda constructio; publicantur daemonum falsitates, famulantium daemonibus convincuntur errores. Coelestium nubium voluntarium imbrem miraculorum comitantur copiosae coruscationes, quibus validae idololatriae famulantia comminuuntur, et Christo militantia corda corroborantur, et sublevantur. Imbribus ergo coelestis gratiae, totius mundi cultura fecundatur, antiqua veprium proterva asperitas exstirpatur et succiditur; laetae prorumpunt segetis flores, sacris colliguntur horreis beatae sationis maturatae messes. Promissi temporis completa plenitudo, cunctarum deliciis divitiarum coelestis sacramenti nuptias ditat, quibus sponso [Col. 0703D] omnium rerum speciosissimo thalamis spiritualibus copulatur Ecclesia, immaculata virgo. Ergo invitatae conveniunt cunctarum gentium nationes et coelestis sponsi convivio concinunt coelestis harmoniae suavitates. Regalia atria complentur ordinibus discumbentium, quorum intentio, perennis aulae gaudiis sublimata, obliviscitur temporalium voluptatum. In tympano igitur et choro, in cithara et psalterio, in chordis et organo consonant coelestes paranymphi, quorum continuae laudis modulata symphonia, totus congregatur mundus, supernae curiae conciliatur chorus angelorum.



CAPUT PRIMUM.---Hic explicit quare sanctorum basilicae aedificantur.
[Col. 0704A]

Cernens ergo incorruptae Trinitatis sublimis divinitas suae gratiae populum divinis laudibus assistere, temporalium rerum negotia contemnere, imperat aedificari sacras aedes, quas terrenis negotiis claudi et solis suis laudatoribus constituit aperiri. Aedificantur ergo templa sacra, templorum sacrorum aedificia gloriosa, quibus ecclesiastica sacramenta religiosius celebrentur, legalium Scripturarum mysteria revelentur, sanctorum Evangeliorum sententiae recitentur et audiantur. Consurgunt beatorum populorum sanctae basilicae spiritualibus officiis consecratae, quas summi Imperatoris aeterna providentia sublimium virorum nominibus insigniri ac titulis [Col. 0704B] constituit appellari: Sanctis igitur ecclesiis sanctis hominibus consecratis, sancti homines exorantur et venerantur; et solus Deus colitur et adoratur. Suis igitur locis BB. apostoli, martyres et confessores, necnon gloriosae virgines, suas basilicas sortiuntur, sortitis commorantur, quibus concurrentium devotiones aspiciant, orationes exaudiant, postulata beneficia misericorditer impendant.



CAP. II.---Quomodo vallem Fiscannensem suo nomini consecrandam elegit Deus.

Constructis igitur et consecratis sanctis summae hominibus venerationis habitaculis, ratio exigebat quatenus trino et uni Deo, rerum omnium Creatori potentissimo, caeteris gloriosius aedificaretur templum, quod sui nominis regali privilegio insigniret, [Col. 0704C] et suae singularis celsitudinis praesentia exornaret ac custodiret. Tanti igitur imperatoris habitaculo, Galliarum maritimae fines eliguntur, qua Calciacensis provincia respiciens laeva, Sequana octo millibus distante, voracitati occidentalis Oceani, quodam eminenti promontorio, duorum fluviolorum exponit aquas. Ibi ergo eligitur Calciacensis provinciae Fiscannus, vallis maritima, quae, et silvarum et veprium densitate obscura, et ingentium supereminenti extollentia circummunita, non rerum Creatori habitaculum, verum feris et marinis latronibus credebatur praebere latibulum. O divinae majestatis humilitatem maximam! O humilitatis maximae imaginem mortalibus proponendam! non civitas, non ager cultus; [Col. 0704D] sed tanti tituli speciali privilegio, quaedam vallis opaca et horrenda insignitur Fiscannus. Quaeritur cujus revelationis verba aut miraculorum signa claruerint, quibus aeterna et incommutabilis Trinitas praedictum locum suo servitio segregari et sui nominis oraculo judicaverit honorari. Quaestionis solutionem propositae crebra antiquorum nostrorum relatione cognovimus, cognitamque styli sequentis diligentia enucleare curavimus.



CAP. III.---De duce Ansegiso.

Virorum igitur fideli narratione cognovimus Ansegisum ducem Gallis antiquitus imperasse, quem nobilium actuum strenuitas praeclara exterius mundo, et multae religionis virtus inclyta interius commendabat Deo. Barbarorum quippe acies horrendas et [Col. 0705A] incursiones truculentas audaci gladio Gallorum finibus arcebat, et, subjectas provincias pace continens securas, justitiae laudibus commendabat et morum sanctitate exornabat. Non ejus ambitione suo regno adjacentia regna marcebant aut vastabantur; verum suae virtutis consilio vigebant et pacificabantur. Nullius avaritiae clandestinis consiliis provinciales suos hostiliter exspoliabat, sed suae facultatis opibus suorum procerum divitias regaliter ampliabat; pauperum vero indigentias misericorditer sustentabat. Tantorum igitur meritorum viro Fiscannensis ecclesiae primae revelationis argumenta conceduntur, primorum argumentorum revelationes manifestantur. Praedictus enim dux in mundo, velut extra mundum, cujusdam theoriae praerogativa, constitutus, [Col. 0705B] non commissa regni gloria pascebatur, verum coelestis imperii manentes opulentias meditabatur, quarum dulcedinis gratia rerum temporalium negotia invitus tractabat, voluntarius declinabat, et multo venandi studio vacans, silvarum solitudine delectabatur, et frequentis occasione laboris exercebatur. Quocirca Calciacensis provinciae partem maritimam frequentabat, quae, annosis nemoribus copiosa, diversis ferarum generibus praebebat latibula.



CAP. IV.---De contractis canibus et equis.

Quadam igitur die dux Ansegisus, solito maturus consurgens, suos venatores convocavit, canes copulari disposuit, plagas, venabula caeteraque venandi instrumenta ad saltum Fiscannensium, imas valles [Col. 0705C] et arduos montes comportari praecepit. Jussis igitur sui domini venatores obaudiunt, canes convocant, silvarum latebras jussarum intrant, tendunt retia, custodes adhibent, explorata et implorata loca summa diligentia perlustrant. Tandem duci, et suis venatoribus, magno labore et multo inveniendi desiderio aestuantibus et anhelantibus, mirae magnitudinis occurrit cervus: qui, niveo corpore totus candidus, nullius varietatis macula distinguebatur. Protinus obstupescentium venatorum clamore maximo, et irruentium canum latratu dissono sublimia aeris spatia complentur, et respondentes nemorosi colles clamore feruntur: Absolvuntur canes omnibus copulis, dimissisque habenis totis viribus admittuntur equi. Verum speciosus cervus, omnipotenti patrono [Col. 0705D] tutus, persequentium saevitiam facile illudebat; et opposita retia aut transilibat, aut sui violentia pectoris illaesus dissolvebat. Ergo frustra canum incitatur sagacitas, equorumve calcaribus crebris velocitas exigitur, aut nimbus telorum ingens prosequitur. Cervus enim, non divertendo discurrens, aut discurrendo divertens, lento passu tranquillus incedebat, et ad locum sui propositi suos persecutores fideliter adducebat. Tandem itaque praefatam venerat ad vallem, ad vallis partem ubi aeterna et incommutabilis. Trinitas futuram sui nominis titulo disponebat aram. Illuc igitur perveniens substitit, [Col. 0706A] atque demissis cornibus, suo genere, cujusdam benignitatis vultum praetendens, securus suos persecutores respexit. Ibi circumlatrantes innocentem nocentes canes ultio consequitur divina, eorumque omnia membra contrahens, cunctarum virium petulantia festinanter privat. Videres alios non latrare hiantes; alios emissam linguam non reducere; alios irruentes immobiles remanere. Tanti igitur miraculi spectaculo conveniunt dux et venatores sui, et pede flagrantes, cupiditatem ferae velut captae congratulantur ex imo. Mira res! repentina ultio ducem suosque venatores corripuit, eorumque equorum omnia membra contraxit, et canum similitudine, cunctis viribus exspoliavit. Quod miraculi signum, aut signi miraculum maximus heros cernens, latentisque [Col. 0706B] sacramenti silentium mentis vivacitate contemplans: »Cessate, exclamat, cessate, venatores mei, non cervum, sed summi Dei nuntium agitare, vel persequi! Cervus iste, inquit, candidus, designat nobis locum propositum, et loci propositi aliquem summae virtutis habitatorem et patronum. Quapropter equis nostris festinantes descendite, potentissimumque omniumque rerum Creatorem devotione supplici exorate, quatenus ignorantiae nostrae manifestare dignetur quae tantae formalitatis cervo, insolitae rei evidentia significari conspicimus. Descendentes igitur, prosternuntur humiliter solo, prostratique reverenter supplicant rerum Dominatori potentissimo. Qui eorum suspiciens devotionem, [Col. 0706C] praesentis miraculi patefecit significationem, et suis equis et canibus restituit pristinam sanitatem. Nam cum, finita oratione, surgerent et oculos ad cervum studiose reducerent, cervus demisso capite, ad similitudinem sphaerae in eodem loco circuitum edidit, tacito motu innuens illic, illius nomine, aedificandum habitaculum, qui suae magnitudinis potentia orbem administraret universum. Quo facto cervus evanuit, circumstantium notante nullo utrum sursum ascenderit, aut terram intraverit, aut aliter alias declinaverit. Dux igitur exsultans, praesentisque miraculi significationem cognoscens, divinae providentiae gratias reddidit; ramos arborum concidi concisaque praecepit comportari, et quamdam ecclesiae imaginem viminibus et ramis proposito cervi loco festinus [Col. 0706D] compaginavit, constituens animo se maturius aedificaturum ibi trino et uni Deo operosae magnitudinis oratorium. Verum, Deo aliter disponente, regique alii tanti operis gloriam disponente, dux Ansegisus hominem exuit, et, labentibus multis temporibus, praenominatus locus, incultus perseverans, ignotus et inhonoratus mansit.





ADNOTATIO.

Quis, aut qualis fuerit iste dux Ansegisus, praecise non exprimitur, nisi ad Trithemium et alios, priscorum Gallorum regum et principum genealogias interminatas oculos deflexeris; quos lubens pertranseo [(2) 1Kb] . Quantum vero spectat ad cervum, miro [Col. 0707A] facti ordine, eidem duci Ansegiso apparentem, nil insolitum, nec novum, cum BB. Eustachio, Huberto, etc., simillima, imo et longe ampliora evenerint. Quae erudite discutit ac percurrit Joannes Roberti [(3) 1Kb] , post S. Joannem Damascenum, lib. III De imaginibus.



CAP. V.---De B. Vaningo et quomodo fuit a febre correptus.

Multorum igitur profluxerant temporum dies, et dignus inveniebatur nullus qui aut significatum oraculum aedificaret, aut cui summae clementiae ineffabilis Trinitas aedificandi significationem declararet. Exspectabat enim divinae providentiae celsitudo virum, quem, carnalis desiderii carcere liberum, sancto Spiritui consecraret et custodiret templum delectabile. Oportebat quippe hominem, spirituale [Col. 0707B] templum Dei, aedificare Deo corporale templum, qui sui interioris considerata imagine conciperet qualiter exterius rerum universarum Creatori templum ordinare et aedificare deberet. Quocirca tandem tantae deliberationis aedificando oraculo sanctus et gloriosus confessor Vaningus eligitur, electusque monetur. Cujus nobilium actuum excellentiam Galli proceres admirabantur, et coelestium morum gratiae coelestis curia congratulabatur. Possidebat enim quod non multi, verum divites pauci possidere solent, et aeternorum desiderium et affluentiam temporalium bonorum; quorum clementi expensa nullorum respiciebat, aut favorem, aut retributionem mortalium. Talium igitur meritorum gratia, et Deo amicus, et [Col. 0707C] mundo clarus et regi Lothario habebatur familiaris et secretaneus. Lotharius enim rex B. Vaningo regni sui partem maximam commendaverat; nihilominus etiam, in totius summa ordinanda vel administranda, B. viri prudens consilium sequebatur et audiebat. Commendaverat, inquam, B. Vaningo rex Lotharius provinciam Calciacensem, quae, ob antiquarum silvarum abundantiam et ferarum diversarum venationem jucundam, valles diligebat nullisque, nisi familiari et fideli committere rationabiliter judicabat. Commissas igitur silvas fideliter custodiens B. Vaningus, frequenter visitabat, visitando perlustrabat; non tantum capiendarum ludo aut captarum ferarum lucro gaudens quantum carnalium tumultuum refrigerationem, umbra silvarum, solitudine [Col. 0707D] quaerens. Tali itaque studio commodiores Fiscannenses saltus judicabat, judicando frequentabat, ignorans ducis Ansegisi revelationem praeteritam, sancti loci manifestationem et futuri oraculi reverentiam observandam. Loco enim sancto S. Vaningus reverentiam nullam exhibebat, verum ibi frequentes canes copulabat, aut retia tendebat, vel agitabat fugientes feras, vel suis privabat exuviis captas. Quam praevaricationem nimiae juris ignorantiae corrigendam divina sublimitas miserata, sanctum corripuit virum, et complendi miraculi manifestum dedit indicium.

Ingentium quippe febrium virum sanctum repentinus [Col. 0708A] ardor invasit; qui, totius corporis compagem labefactans cunctisque viribus membra omnia inclementer privans, auferre vitam et mortem minabatur inducere praesentem. Ingravescente ergo molestia, penitus vigor vitalis concluditur, conclusus exstinguitur; atque consumpto exteriori, suus homo interior in cujusdam exstasis translatione maxima extenditur et inducitur. Deducitur, inquam, sanctus Vaningus ad BB. virorum gloriosa loca, et hominum miserorum crudelia tormenta; ubi quantas, et justorum coronas et reproborum poenas, reversus narravit, suorumque actuum evidentia patenter exposuit. Visis ergo beatitudinis et miseriae perpetuis domibus, judici cuidam S. Vaningus praesentatur, atque excelso suae majestatis throno deponitur et collocatur. [Col. 0708B] Verum cum et sedis incircumscriptum fulgorem et sedentis aspectum terribilem circumstantiumque innumeram multitudinem contemplaretur, et contemplans terreretur, corruit; et toto corpore prostratus, coram Judicis praesentia velut exanimis et conturbatus jacuit. Tunc judex: Quomodo, inquit, Vaninge, Fiscannensem vallem nomini meo consesecrandam ignoras, et ignorando exhonoras? Qua ratione consecrationis meae locum nequaquam attendens, contaminare exhorrescis? Num veteris incurrere iram meam, cujus fideliter cognoscis omnipotentem voluntatem? Dixerat, et circumstantium chorus seniorum sui Imperatoris sententiam gravitatis severo vultu confirmabat. Sanctus autem Vaningus valde perterritus, nullatenus ora solvebat, [Col. 0708C] aut caput solo erigere praesumebat; sed sui animi puritate et fatebatur culpam, et postulabat veniam, et praetendebat ignorantiae excusationem solam. Silentibus igitur cunctis astantibus, suoque silentio et inferendam disciplinam et exhibendam indulgentiam contestantibus; sola sancta virgo Eulalia surrexit, et jacentis causam suscipiens, clementis judicis severitatem delinivit, indulgendam ignorantiam exoravit, suique familiaris et amici S. Vaningi, praesentem vitam viginti annorum protelatione interventu suo prolongavit. Virgo itaque S. Eulalia exauditur, eique exauditae sanctus commendatur Vaningus, quatenus eum perfecte instruat, qualiter sanctum oraculum constituat, constitutumve quibus [Col. 0708D] personis committere debeat. Cui virgo: »Convalesces, inquit, Vaninge, et vives, tuisque possessionibus restitueris, ad Fiscannensem vallem. At in Fiscannensi valle, duci Ansegiso manifestatum locum ab incolis diligenter exquire, et inventum festinus excole ibi summae et individuae Trinitatis congruum templum fideliter construe. Completum autem templum sanctis virginibus commendabis, quibus Childemarcham, Burdegalensem virginem, inibi multarum virginum matrem, inclytam abbatissam praeponere curabis.«



CAP. VI.---De Fiscannensi ecclesia primo per regem Lotharium fundata, et ditissimis praediis dotata.

Finitis demum tantae revelationis sermonibus, [Col. 0709A] cum vita sospitatem, et cum sospitate vitam S. Vaningus suscepit aequaliterque suis cunctis convalescentibus membris, regem Lotharium expetiit, suae revelationis seriem totam explicuit. Quibus rex Lotharius compunctus et perterritus: »Festinus, inquit, fili Waninge, regredere, et sanctum locum, juxta relationis tuae veritatem, diligenter inquire, rebusque meis, et tuis, summi Imperatoris palatium, quam maturius gloriosiusve volueris, construe.« Quod laeto audiens animo, B. Vaningus, ad Calciacensem provinciam, continuo remeavit; ingressusque Fiscannensem silvam, praenominatum locum exquisivit, invenit, excoluit. Adhibitis ergo operariis, annosae quercus caeduntur et prosternuntur, viminave et vepres exstirpantur et comburuntur, et antiquae [Col. 0709B] solitudinis dumis et sentibus locus coelestis habitaculi purgatur et liberatur. Ponuntur fundamenta, et ineffabili celeritate consurgunt parietes sacri; et, velut divinae virtutis omnipotenti operatione, collocantur tecta, complenturque aedificia praemissae revelationis. Consummato igitur, completoque aedificio, Galliarum rex Lotharius invitatur multarum urbium sancti Patres convocantur et congregantur, et rerum omnium Creatoris et administratoris titulo factum oraculum insignitur et consecratur; consecratumque regalibus gazis et praediis liberaliter dotatur, et divitiarum cumulo abundantius ditatur et ampliatur.



CAP. VII.---Quomodo rex Lotharius ipsius templi curam Childemarcae et pluribus virginibus commisit, administrantibus SS. Audoeno et Wandregesillo.
[Col. 0709C]

Imperat rex Lotharius sanctas virgines congregari, et congregatis virginibus juxta B. Eulaliae jussionem, Childemarcam, summae sanctitatis virginem praeponi, totiusque Ecclesiae summam administrationem sanctis et beatissimis confessoribus Audoeno, et Wandregesillo committit et injungit.



CAP. VIII.---Quomodo B. Leodegario linguam abscinderat Ebroinus, et postea divinitus recuperavit.

Devotae igitur virgines sacrae conveniunt, promissae virginitatis coelesti sponso chirographa immobilia conscribunt; suaeque conversationis aromaticis cunctis odoribus circumjacentes provincias [Col. 0709D] cunctipotenti famulari Deo admonent, et accendunt. Congratulatur B. Trinitas, incommutabilis Deus, et completo templo, et convenientium virginum famulatui coesto; quarum trecentarum sexaginta sex diurnas nocturnasve continuas contemplans laudes, et mortis liberationem et in mansura civitate promittit [Col. 0710A] et praeparat beatae retributionis immarcessibilem coronam. Illo tempore, B. et gloriosus martyr Leodegarius Fiscannum deducitur, quem efferus et nefandus apostata Ebroinus, episcopatus sui sede injuste expulerat, rerum affluentia multarum exspoliaverat, et lingua inclementer abscissa, totius officio sermonis privaverat. Verum, cum gloriosus martyr episcopus, summi et omnipotentis Dei sacras ingrederetur aedes, et psallentium virginum audiret angelicas voces, ablatae officium linguae recepit; et, per annorum vertiginem duorum, cum sanctis virginibus conversatus, humilitatis et patientiae formam exhibuit, et audientium corda, rore coelestis doctrinae irrigavit et fecundavit. Cernens igitur B. Vaningus inopinatam templi gloriam, sanctaeque congregationis [Col. 0710B] religionem, et multitudinem coelestem, cunctas suae proprietatis divitias recensuit sanctarumque in usus virginum delegavit; et toto vitae suae cursu totius famulatus humilitatem et obedientiam, in eadem ecclesia, ratione et consuetudine servientium exhibuit.





ADNOTATIO.

Ex qua quidem narratione, nonnulla veniunt observanda; 1o Clotharium, ceu Lotharium (cujus fit mentio) esse tertium hujusce nominis, Clodovei II filium qui regni habenas suscepit post an. 662 et regnavit annis IV [(4) 1Kb] . Regia autem munificentia, qua illud coenobium ditavit, fundator recte agnoscitur; 2o Sanctum Audoenum, Rothomagensem archiepiscopum, non parum insudasse, sua pontificali auctoritate et vigilantia pastorali, pro hujuscemodi [Col. 0710C] abbatia fundanda; cujus rei causa et ipse fundator nuncupatus reperitur ab Orderico, dum constanter scribit quod »unum coenobium sanctimonialium Fiscanni condiderit [(5) 1Kb] .« Illudque Nicolaus Gillius admittit: sed uterque in assignatione temporis fallitur; 3o Sanctum Wandregesillum, Fontanellensem abbatem, titulum etiam fundatoris meruisse, tum ob illustrissimam generis prosapiam, et ingentia quae possederat bona, huic eidem abbatiae procul dubio collata, tum propter directionem spiritualem, et monasticae observantiae disciplinam, quam inibi edocuit, juxta Sigibertum: »S. Wandregisillus (inquit) qui et Wando, Ansegisi majoris domus ex Walchiso fratre nepos, hoc tempore claruit: qui coenobia Fiscannum et Fontinellam Deo construxit [(6) 1Kb] .« Hallucinatur autem, cum ille sanctus obierit anno 665 [(7) 1Kb] .

Itaque dicimus coenobium istud Fiscannense aedificatum esse post an. 662, non vero an. 659, ut autumat Antonius Yeppes, vel 660, uti opinatur [Col. 0710D] Thesaurus Chronologicus. Deinde, cum constet S. Leodegarium, Aeduensem episcopum, apud Fiscannum diversatum fuisse, tempore sui exsilii, sequitur inibi moram egisse ante annum 685, quo martyrio coronatus est, per impium Ebroinum, majorem domus regiae Theodorici I (ex Sigeberto, Baronio, Surio, et aliis) [(8) 1Kb] . Denique apparet praefatum S. [Col. 0711A] Waningum diem obiisse extremum, circa an. 685. Nam, ut ex visione coelitus sibi facta comprobatur, vita illi prorogata est per spatium viginti annorum; nempe, ab incoeptione structurae hujusce abbatiae, an. circiter 662 usque ad an. 682. Ex quo Ferrarius corrigendus, aiens floruisse circa an. 707 et 730, tam enim verum est quam quod subdit: »Apud Caletes, in Gallia S. Waningi, monachi Fiscannensis [(9) 1Kb] .« Non me latet de eo agi apud Martyrologium Benedictinum; sed absque monachatus indigitatione, his verbis: »Fiscanni sancti Waningi, confessoris.« Quod animadvertens Hugo Menardus, vir alioqui pius et cruditus, scite haec intulit. »Dicitur in eodem Legendario eumdem B. Waningum in votis habuisse se monastico ordini tradere; sed aliter a Deo provisum. Quod quamvis verum sit, non tamen removendus est ab ordine Benedictino; quippe, qui multos annos cum sanctimonialibus Fiscannensibus, vixerit, et ut credibile est, regulariter; [Col. 0711B] nam, cum totis votis vitam monasticam exoptaverit, nihil prohibebat eum, earumdem virginum ritu vivere [(10) 1Kb] .« Quare Molanus absolute, clareque ita de eo affatus est: »In Northmannia Depositio beati Waningi, confessoris:« Hic nobile monasterium Fiscannense fundavit, et Leodegarium exsulem fovit [(11) 1Kb] . Cui astipulatur Saussayus [(12) 1Kb] . Porro, in coenobio Hamensi, ordin. S. August. canonicor. regul. Dioeces. Noviodunens. sacrae ejus reliquiae, summo cultu, venerationeque custodiuntur; apertum feretrum fuit hujusmodi reliquiarum, an. 1199. Odone III Hami principe, et Joanne abbate, praesentibus; tuncque charta in illud illata, quae rei memoriam testaretur posteritati. Iterum autem reclusum, anno 1382, tertio denique anno 1562, coetu frequentissimo ordinis utriusque spectante. Ejus Natalem Hamenses cives, et vicini pia devotione venerantur 9 Januar. [(13) 1Kb] .

Postremo, inferendum, necesse est, S. Hildemarcham, [Col. 0711C] Fiscannum advenisse, ante an. 665 quo (uti nuper diximus) mortuus est S. Wandregesillus archimandrita, ad quem illa divinitus missa fuerat, ut novi monasterii regimen, curam sanctimonialium ibidem degentium susciperet; illis quippe praefecta fuit a praefato S. Audoeno, Rothomagensi metropolitano, atque in abbatissam benedicta. Ubi tandem ipsamet decessit e vita, die 25 Octobris, post an. 685, quo S. Leodegarius martyrii laurea coronatus coelum invectus est. Porro eadem die, ipsius sanctae virginis memoria recolitur, apud Martyrologium Benedictinum: »Eodem die S. Hildemarchae, abbatissae Fiscannensis primae [(14) 1Kb] .« Gallicisque Dipticis insertus est a Saussayo [(15) 1Kb] . Perperam ergo scribitur De S. Eulalia, virgine et martyre, ipsi B. Waningo, apparente, quod prima abbatissa istius loci exstiterit [(16-17) 1Kb]



CAP. IX.---De Barbarorum irruptione, templique vestatione, sacrarumque virginum expulsione et interfectione.
[Col. 0711D]

Defuncto autem B. Vaningo multorumque dierum transcurrente spatio, inferiores Galliarum provincias invadunt Sequanenses pagani. Quo cum crudelitate urbes delentes, castra subvertentes, villas [Col. 0712A] vicosve depopulantes, multorum populorum interfectorum, aut fugatorum exuvias, et divitias congregatas asportaverunt et consumpserunt. Illius ergo tempestatis crudelissimo turbine, Fiscannensis ecclesia invaditur et corripitur, et multorum meritorum sanctae virgines expelluntur et effugantur. Proh dolor! Tanti nominis oraculi sublimia comburuntur, directi parietes confodiuntur, et ipsa fundamenta templi, suis secretis locis extrahuntur, et comminuuntur. Multae sanctae virgines, quas gloriosi templi amor nimius retinuerat, hostili gladio, ante ipsam sacram aram corruerunt, suique cruoris effusione, vastantium violentiam frustra tardaverunt, tardandoque exstinguere laboraverunt. Quid multa? praevalentibus flammis sacrum templum comburitur, [Col. 0712B] sacro templo adjacentia aedificia annihilantur; et solae remanentes ruinae, magni apparatus opera praecessisse testantur. O divinam patientiam! o deitatem patientem! o patientiae magnitudinem admirandam! o omnipotentissime Deus! Suis exigentibus culpis cunctas Galliarum provincias insana barbaries depopuletur saltem domus tuae celsitudinis, singulari privilegio insignita, reservetur, custodiatur. Quid enim templum tuum destruendo, agas, utrum corrigas culpam, an exerceas patientiam, vel latentium turpitudinum punias immunditiam, omnino ignoramus. Ignorantes omnino discutere non praesumimus, cujus igitur praecesserit, nobis occultatur. Verum, sacri loci confusionem, antiquarum quoque veprium reversionem, et solitudinem fuisse, et usque ad [Col. 0712C] tempora Guillelmi II, Northmannorum ducis, perseverasse audivimus et cognovimus.





ADNOTATIO.

Qui, fuerint illi pagani, Fiscannensis coenobii eversores, expresse hic non scribitur; at ipsos procul dubio exstitisse Northmannos, adhuc gentiles, quique fatentur auctores [(18) 1Kb] . Horum itaque tempore, circa an. 842, etc., cum frequentibus incursionibus et expilationibus cuncta per Neustriam et Galliam devastarent et ipsum virginum monasterium furori eorum patuit expositum, quarum complures pro Christo necatae sunt merito proinde, a Menardo, inter sanctas virgines martyres ordinis S. Benedicti recensitae, in hunc modum: »Sanctimoniales multae coenobii Fiscannensis a Danis, ceu Northmannis caesae [(19) 1Kb] .« Pace autem reddita Ecclesiae et regno, an. 912, Rollone Northmannorum duce, Christo Deo, per baptismum colla [Col. 0712D] subdente, locus praefatus Fiscannensis denuo excultus fuit et inhabitatus a nonnullis sanctimonialibus usque ad an. circiter 989, non vero 990, 996 et 999, quo exinde virgines transactae sunt et collocatae apud coenobium Montis-Villare, jam ab an. 675 illic exstructum, in eadem dioecesi, et Caletacensi [Col. 0713A] regione [(20) 1Kb] . Ex qua quidem translatione. perperam arbitratus est Antonius Yeppes, duo Fiscanni exstitisse virginum monasteria, jureque eum reprehendit illius interpres Matthaeus Oliverius, cum omnino diversa sint solo et oppido,

Constat igitur Fiscannense monasterium primo incoluisse virgines. Quibus alio translatis successerunt canonici regulares sub Guillelmo I Longaspatha, duce Northman. Rei historiam gestae audiamus ex codice ms. jam toties allato.



CAP. X.---De renovatione ecclesiae Fiscannensi sub duce Guillelmo.

Longa igitur bellorum miseria contritis et fatigatis Galliarum provinciis, aliquando divina severitas delinitur, suarumque antiquarum misericordiarum reminiscitur, et inopinatae opitulationis consolationem laborantibus populis largitur. Divinarum [Col. 0713B] quippe affluentia gratiarum errantes pagani compunguntur, compuncti convertuntur, inquam, barbarorum truculentae mentes; religionisque Christianae veritatem summa devotione sectantur et venerantur, quam paulo ante ferali vesania persequebantur et abominabantur. Unde contigit ut dono et concessione Caroli, Galliarum regis, extremas et maritimas septem provincias sortirentur [(21) 1Kb] ; quas sui laboris incolatu externo excolerent, et ab irruentium barbarorum invasionibus defenderent et custodirent. Divinitus itaque conciliatis populis, pax mundo redditur, urbes deletae muniuntur, subversaque castra vallo competenti et aggere cinguntur, et revertentibus colonis villae et agri replentur et excoluntur. Denique Northmanni spiritualium [Col. 0713C] gratia sacramentorum innovati, suas acceptas provincias, North, venti sui vocabulo, Northmanniam appellaverunt: cujus terrae ducatum Rollo I et Guillelmus, Rollonis filius, habuit secundus. Hujus ergo ducis tempore, aeternae et individuae Trinitatis oraculum reperitur, repertumque notitiae et utilitati multorum populorum reducitur et renovatur. Dux enim Guillelmus praecepit servis suis quatenus Fiscannense oppidum renovarent, atque in renovato oppido multae speciositatis et magnitudinis palatium aedificarent. Obedientes autem servi opus aggrediuntur imperatum; oppidoque renovato, excelsi fastigii aedificare moliuntur palatium. Ubi dum discurrerent, et aedificando palatio lapides et caementa [Col. 0713D] invenire satagerent, sacrarum aedium ruinas reperiunt, repertasque in aedificium humanae habitationis transportare disponunt. Verum, repentino consilio divinitus aspirati, illius loci antiquos et indigenas convocant, inventarum ruinarum causas interrogant, et cujus imperatoris alterius potentiae per summa palatia illas ruinas praecesserint diligenter investigant. Locus iste, inquiunt, interrogati indigenae, olim clarus et celebris vallis fuit, rerumque omnium imperatoris insignitus titulo, multis [Col. 0714A] virginibus quietem, et habitationem secretam praestitit. Quibus auditis sancti operarii sacrarum aedium deflent vastationem, suique paganismi exhorrent inhumanitatem, et sanctis cineribus donantes libertatem, alibi sui propositi operis satagunt exquirere materiam. Qua inquisita et facile reperta, multae ambitionis palatium extollunt, suique ducis jussionem complentes, brevi intervallo, arrepti operis magnitudinem consummarunt. Expleto igitur tanti laboris praecepto, artifices invitarunt ducem Guillelmum, castrumque et palatium consummatum suae auctoritatis judicio et sententiae reddunt. Quorum Guillelmus dux peritiam et formam completorum operum commendans, eorum negligentiam reprehendit, quod in castro, juxta palatium, ecclesiae [Col. 0714B] nullius oraculum invenerit. Super cujus negligentiae culpa, suos artifices arguens: Ite, inquit, et illarum ruinarum loco sancto aedificate ecclesiam, cujus aspectus sancti templi memoriam contuentibus reddat; et mihi, aut alicui meo haeredi, antiquam ecclesiam reparandi voluntatem aliquando incutiat. Ducis jussionem audientes operarii, accedunt ad sacra loca, atque in ipsa incendii et excidii confusione, cujusdam ecclesiolae ponunt fundamenta, signatoque primae arae loco, ruinarum lapidibus et fragmentis, non multae extollentiae parietes erigunt, erectosque ad propositae quantitatis summam, nulla intercapedine, deducunt. Completis ergo parietibus, tectum solum deerat; cujus perlato munimine, aerias inclementias ab universa domo arceri oportebat. [Col. 0714C] Quocirca lignorum inquiruntur fabri, et inventi adducuntur; eisque cura faciendi tectum injungitur et relinquitur. Fabri autem instrumenta corripiunt, imperato operi augendo habiliora reddunt, electasque silvas maturius intrare disponunt.



CAP. XI.---De tecto, quod mare attulit de Constantiensi provincia, et duobus lignis, quae defuerunt.

Verum discurrente deliberationis intervallo, divina omnipotentia et fabros a propositi laboris sudore liberavit et revocavit, et suae magnitudinis praesentiam in praefata ecclesiola, eximii miraculi gloriosa attestatione declaravit et docuit (in cod. ms. domini Bigot sup. habetur, in pago Constantino, apud quamdam [Col. 0714D] insulam in mari). Constantiensis enim provinciae homines, S. Marculphi cuidam ecclesiae quoddam tectum praeparaverant, atque praeparatum eidem ecclesiae superponere disponebant. Illud ergo tectum pelagus supergrediens invasit et sustulit, levisque undae obsequio, ad Fiscanna littora devexit; et dictu mirabile! coram sanctae ecclesiolae erectis parietibus officiose deposuit, suique littoris alveo lapsu innocuo refluxit. Mirantur operarii et pelagus refluens, et tectum remanens, et in remanente tecto, nullius clavi, procellarum [Col. 0715A] impulsu, apparere labefactationem. Consequitur majus miraculum; nam dum suis parietibus alienum tectum superponunt, tantae aequalitatis, quantitatisve parilitate inveniunt, quae convenientiores metientium lineae, vel arundines concordiam exprimere possunt. Ligna duo deerant, quae commissa pelagus non fraudaverat, sed quae Constantiensium hominum manus caeteris lignis tecti nondum compaginaverat. Praecipitur fabris ligna caedere, caesaque sua industria, lignis superpositi tecti indigentiam supplere et complere. Fabri obediunt, caedunt ligna, metiuntur caesa; tecti membris caeteris moliuntur conciliare frequentius imposita. Verum frustratur omnino labor desudans, et peritia diligens; quam nullius artificio lineae sui laboris opus [Col. 0715B] operi coelestis gratiae possunt conjungere. Qua incommoditate moestos artifices, ac sollicitos, quidam superveniens relevavit, maximisque littoribus duo ligna jacere nuntiavit quarum impositione imperfectionem posse compleri penitus asseruit. Unde exhilaratis artificibus, ligna deportantur, totiusque lineae amoto officio, facile suae proprietatis loco collocantur: suisque naturalibus membris universa tecti fabrica consummatur et perficitur.



CAP. XII.---De angelo, et cultello, et vestigiis remanentibus in eodem lapide de quo ascendit angelus.

Tanta ergo miraculorum multitudine artifices excitati, ducem Guillelmum expetunt, suarum rerum eventus maximos exponunt, et ad dedicationem constructae ecclesiae, paucis persuasionibus accersunt. [Col. 0715C] Tunc dux, multa coelestium gratiarum abundantia praedicandus, episcopos et proceres multos convocavit; quorum multitudine constipatus Fiscannum venit, novam ecclesiam intravit, cuncta dedicationis necessaria praeparari praecepit. Quibus ergo sufficienter praeparatis et congregatis, dux et episcopi, cum multis proceribus, ecclesiam consecrandam intrant, et cujus sancti titulo insigniri debeat diligenter pertractant. Ubi, dum diversa sentirent sententiasque diversas defenderent, et, juxta devotionem quam singuli ad singulos sanctos habebant, ecclesiam consecrandam contenderent, vir quidam vultu et veste speciosissimus, caput prolixamque barbam, canis candidissimis coopertus, ecclesiam [Col. 0715D] intravit, suaque lumina nusquam flectens directo itinere ad altare consecrandum pervenit; super quod reverenter inclinans, cultellum deposuit, nulloque sermone suum silentium corrumpens, converso gradu ecclesiam exivit; et quamdam curiam ecclesiae pene contiguam ingressus, ibi positum molarem lapidem ascendit, atque inde se sustollens in aera, non comparuit.



CAP. XIII---Quomodo dux et pontifices admirabantur angelum tam subito evanescere.

Multi autem qui dedicationis gratia illa die Fiscannum convenerant, prosequentes remeantem angelum, ad lapidem quem ascenderat confluxerunt, in quo lapide angeli vestigia, velut in arena, aut in sicco pulvere impressa reperiunt. Cujus rei admiratione [Col. 0716A] perturbati, Guillelmi ducis praesentiam adeunt, tantaeque excellentiae miraculum velut ignoranti, quisque praecedens, sequens narrare contendit. Gaudent omnes, et altare, super quod cultellum angelica manu deponi conspexerant, convenientium corona circumcingunt, atque quid praetendat cultellus depositus, cuncti enucleari quaerunt. Tunc sancti praesules cultellum accipiunt, atque in accepto scripturam inveniunt; cujus indicio, et procerum controversia finitur, et in cujus titulo ecclesia debeat dedicari declaratur. Erat enim in cultello scriptum: In nomine sanctae et individuae Trinitatis. Quod audiens Guillelmus dux praeclarus, multo gaudio exsilivit, atque in honore sanctae et individuae Trinitatis, praesentem ecclesiam dedicari praecepit, multae promissionis [Col. 0716B] se firmans sacramento, suo opere eamdem ecclesiam aliquando ampliari, atque ecclesiam tanti nominis privilegio concinentem magnificari et extolli. Verum divina providentia aliter disponente, dolo ac fraude Flandrensium, praefatus dux interficitur, suoque filio Richardo, ampliandi sancti templi gloria transfertur et conceditur.



CAP. XIV.---Quomodo dux Richardus existens in quadam sublimi fenestra sui palatii, petiit quaenam scilicet ibi esset ecclesia.

Quadam igitur die, cum praefatus dux Fiscannensis palatii cuidam sublimi fenestrae accumberet, et sanctae individuaeque Trinitatis ecclesiae longe inferius positam conspiceret, velut ignorans, astantes suos proceres interrogavit, nomenque praesentis [Col. 0716C] ecclesiae, suae lenitatis sapido sermone inquisivit. Cui illi: Pater, inquiunt, tuus ecclesiam istam fundavit, tituloque deificae Trinitatis insigniri et dedicari praecepit. Quibus auditis gloriosus dux maximo doloris jaculo compungitur, et erumpentium lacrymarum distillantibus rivis, suam roseam faciem, et barbam niveam madefecit; et diu silens, caputque concutiens, tandem singultibus sermonem irrumpentibus: O, inquit, quam male congruit me hominem tantae ambitionis habitare palatio, et Deum omnipotentem tali latere tuguriolo! O, inquam, quam male congruit superiorem et coelestem Dominum inferius habere tugurium, et inferiorem et terrenum servum superius tenere palatium! Quam rationabilius [Col. 0716D] converteretur me habere parvum aut nullum, et Dominatorem omnium rerum tenere et solum et maximum! Dixerat, et effluentium lacrymarum undas, nulla animi virtute, nullaque manus crebra deliberatione, aut continere, aut exsiccare poterat. Deinde adjecit: Multi in opere caementarii inquirantur, inventique adducantur, quoniam hoc palatium in comparatione illius ecclesiolae, quam despicitis, faciam apparere ut nullum.



CAP. XV.---Quare dux Richardus in reaedificatione ecclesiae Fiscannensis posuit manu propria lapidem, supra quem angelus ascenderat, in fundamento ecclesiae.

Accepta igitur jussione ducis, fideles famuli caementarios inquirunt, inquirendo inveniunt, inventosque [Col. 0717A] sui domini desiderio et praesentiae adducunt. Quorum peritiam dux diligenter discutiens: Ite (inquit) circumquaque per montes, et per valles, et pro aedificando unius et trinae deitatis templo, lapidum materiam inquirite, et singularis formositatis ac magnitudinis, illius ecclesiolae loco ecclesiam aedificate [(22) 1Kb] . Nec mora; inventi lapides comportantur, magnorum multitudo rogorum concrematur, futurique templi magna multaque materia praeparatur et congregatur. Fundamento denique ponendo dux sanctus adfuit, arreptoque sarculo, terram primus aperuit, et lapidis, de quo, Guillelmi ducis tempore, angelus ascenderat, partem unam ipso fundamenti principio primus deposuit. Cernentibus summa delectatio concedebatur, quando tantus dux, [Col. 0717B] niveo capite, prolixa barba, procero corpore, conspicuus, omnes operarios circuibat, alios admonebat, corrigebat istos, vacantes impellebat; illis laborantibus subveniebat, cunctos aequaliter, sui fervoris exemplo, ad coepti operis maturationem accendebat. Tali igitur ac tanto flagrantis ducis desiderio, brevi intervallo sanctae et individuae Trinitatis gloriosum templum perficitur, decorum illa qualitate et quantitate, quam peritorum artificium diligentia, illo tempore, majorem et pulchriorem valuit excogitare. Sancti oraculi intestini parietes historialiter depinguntur, laquearia vero concatenatis floribus admirandae compaginationis variato opere distinguuntur. Exquisito ergo totius decoris ornamento, parietes templi singuli expoliuntur, et [Col. 0717C] in suae proprietatis pulchritudinem perfectam, et perfectionem pulchram, deducuntur et consummantur. Quocirca dux exhilaratus, suaeque voluntatis judicio completi operis respondere speciem admiratus, vasis et ornamentis aureis et argenteis novam ecclesiam multipliciter ditavit, cortinarumque sericarum, linearum atque lanearum triplici adornatione copiosissime vestivit, miroque modo, et sacri altaris ornamentis, et sacerdotalibus indumentis aureis et gemmis honoravit et ampliavit. Quibus omnibus ducis nimia liberalitate compositis et completis, totius Northmanniae aliarumque provinciarum principes et episcopi convocantur et congregantur, atque in nomine sanctae et individuae Trinitatis consummata ecclesia dedicatur et titulatur. Codex ms. [Col. 0717D] praefatus D. Bigot numerat 14 episcopos tunc inibi interfuisse.



CAP. XVI.---Quoddam admirabile miraculum de corpore et sanguine Domini nostri Jesu Christi.

Eo tempore, quoddam miraculum relatione dignum, juxta Fiscannum contigit. Sacerdos enim quidam, nomine Isaac, cum finitis orationibus sacrosancta sacramenta Dominici corporis et sanguinis assumere deberet, substantiam corporis et sanguinis, non panis, aut vini specie reperit coopertam, sed evidentissime carnis et sanguinis colorem et qualitatem protendentem. Cujus rei novitate sacerdos perturbatus, Richardum ducem, et sanctorum praesulum [Col. 0718A] congregationem festinus adiit, insolitique miraculi magnitudinem patefecit. Tunc dux, cunctique episcopi, et populi maxima multitudo, illuc pergunt, et, secundum sacerdotis revelationem, rei gestae veritatem inveniunt, et reverenter tanti ponderis mysteria sustollentes, ad consecratam ecclesiam deferunt, ubi sacro calici patinam consigillantes, ad similitudinem angeli cultelli, quem in crucifixo incluserant, in ipsius sanctae Trinitatis ara, sacrosancta mysteria concludunt et reponunt.

Praesentis ergo miraculi magnitudinem, miraculorum antiquorum multitudini, dux providus diligenter concilians, atque utrorumque miraculorum convenientia consecrandae ecclesiae auctoritatem compensans, multos canonicos elegit, electisque canonicis [Col. 0718B] sanctae ecclesiae commendavit, quatenus in ea devote habitarent, et rerum universarum Creatori et Domino aeternas laudes, obsequiaque spiritualia solverent. Omnibus ergo tandem officiis consummatis, totiusque ecclesiae statu summaque dispositis et determinatis, dux alacrior ducatus sui administrationi revocatur, episcopique commissarum ovium speculationi vigilantiores revertuntur.





ADNOTATIO.

Ea res miraculosa sic memoratur apud Robertum de Monte, in appendice ad chronicam Sigeberti, sub an. 1182: »Hoc etiam accidit cuidam sanctissimo presbytero juxta Fiscannum, dum cantaret missam in die dedicationis ecclesiae Sanctae Trinitatis Fiscanni. Qui mittens diaconum suum vocavit episcopos, qui ad dedicationem convenerant. Et venerunt, et presbyter tulit in manibus suis, in calice, ita ut [Col. 0718C] erat revestitus, et posuerunt illud in altari. Haec fecit pietas Domini, ad confirmandam fidem sacramentorum suorum in nobis, in quos fines saeculorum evenerunt.« Eadem vero sic commemorat codex ms. domini Bigot sup.: »Illis in diebus erat quidam presbyter nomine Isaac, vir bonae vitae, frequenter missarum solemnia celebrans, ad altare S. Machuti, episcopi et confessoris, haud procul a Fiscanno distans duobus milliaribus. Qui quadam die,« etc. Vide, in ea, ad 27 Martii in Neustria Sancta. Alia similia alibi evenisse in Gallia scribit Rolliardus, in Historia Melodunensi pag. 406 et 407.



CAP. XVII.---Quomodo dux Richardus ejicere fecit canonicos ab ipsa ecclesia: et ibidem monachos introduxit.

Interea contigit Fiscannenses canonicos aliorum canonicorum mores imitari, latas perditionis vias [Col. 0718D] ingredi, et rerum temporalium luxus et desidias voluptuose sectari. Quam canonicorum miseram vitam et viventem miseriam, dux prudentissimus Richardus audiens, et audiendo cognoscens, valde doluit; hominumque pravorum mores et conversationem exhorrens, legato festinanter Cluniacum direxit, et sanctum Majolum, magnae humilitatis precibus Fiscannum accersivit, atque secundum S. Benedicti regulam et institutionem disponi et ordinari novam ecclesiam, exoravit. Cui S. Majolus: Hujus, inquit, laboris magnitudinem talis rationis conditione, charissime fili Richarde, suscipiam, si per totum ducatum tuum, consuetudinem, quae vulgariter [Col. 0719A] Pasnagium dicitur, Deo donaveris, nullumque tuae potestatis principem aliquando amplius exigere decreveris. Ubi Richardus dux, non morbo avaritiae, verum occulta Dei providentia disponente, et sancto Guillelmo abbati gloriam ordinandi S. ecclesiam transferente, suorum hominum consilio acquievit, et sancti Majoli sanctam interpellationem non exaudivit. Unde contigit, ut S. Majolus Cluniacum reverteretur, et canonicorum correctio, vel expulsio, per aliquot tempora protelaretur.



CAP. XVIII.---Quomodo dux Richardus in lecto aegritudinis jacens, filium suum Richardum haeredem sibi constituit, et ecclesiam Fiscannensem commendavit.

[Col. 0719B] Tandem igitur prolixae aetatis sancto senio dux inclytus Richardus, fatigatus, cujusdam aegritudinis ingenti molestia corripitur, et corpore dissoluto, cunctis eliminatis viribus, ad extrema deducitur. Qui dum ingravescente molestia, extremam imminere cognosceret horam, ducatus sui cunctis congregatis proceribus, Richardum filium suum vocavit, rerumque suarum omnium haeredem, et successorem constituit. Fili, inquit, Richarde, mei ducatus et nominis haeredem te et successorem constituo, et sanctae Trinitatis Fiscannensem ecclesiam, tuae strenuitatis tutelae et administrationi trado et committo, quatenus meae intentionis ardens propositum in illa compleas, canonicorumque sordes et immunditias ab illa excludas et expellas, et sanctorum [Col. 0719C] monachorum, imitatrici apostolorum, multitudini sanctam Ecclesiam tradas et committas. Corpus meum intra S. ecclesiam non tumulabis, sed extra, in stillicidio tecti mihi communem dabis sepulturam, quatenus stillantium guttarum sacro tecto diffluens infusio, abluat jacentis ossa, quae omnium peccatorum labe foedavit et maculavit negligens et neglecta vita mea. Quibus leni et hilari sermone peroratis, sopore velut aggravaretur levi, expalluit; suoque adepto desiderio, animam suam pane vitae et intellectus saginandam, aeternaeque beatitudinis gloria coronandam, rerum omnium potentissimo Judici reddidit, emisit et commisit. Cernens igitur Richardus sancti patris mortem et absentiam, velut lapis diriguit, lamentisque et clamoribus [Col. 0719D] totam aulam replevit. Tandemque receptis viribus, amentis similitudine, super exanime corpus irruit, et diu deosculans, quasi recedentem revocaret, attonitus laboravit; animi vero virtute, longo post tempore reformatus, procerumque circumstantium consolatione relevatus Richardus, sancti patris exsequias, per multos dies celebravit; et postremo, juxta jussionem factam, in sanctae ecclesiae stillicidio sepelivit, atque super sepulcrum patris, in honore S. Thomae apostoli, basilicam aedificavit, et ibi ad honorem Dei et cognitionem sancti confessoris, frequenter gloriosa miracula clarescunt, et sepulti ducis merita intelligentibus animis enucleatissime ostendunt.



CAP. XIX.---Quomodo Richardus II fecit appropriare usui monachorum Fiscannensem ecclesiam.
[Col. 0720A]

Richardus igitur filius Richardi, totius Northmanniae ducatum accipiens, ipso sui ducatus initio, suos rebellantes Northmannos prudenter sustinuit, feliciter superavit, et paterni jugi consuetudinibus potenter reddidit et supposuit. Quibus repente civium suorum seditionibus mitigatis, circumjacentibusque provinciis, paternae probitatis imagine pacificatis et confoederatis, dux inclytus Richardus coepit clarescere, suarumque virtutum fragrantias exsurgentes per mundi partes diversas effundere et dilatare; suorum quippe antecessorum claritatem et eminentiam incomparabili actuum nobilitate praecellebat et obfuscabat, suisque successoribus vivendi imaginem [Col. 0720B] imitabilem nonnullis compingebat, et proponebat. Totius fere mundi sanctarum congregationum fraternitatem exigebat: atque acceptae fraternitatis sanctis congregationibus, per annos singulos, juxta propositam quantitatem, magnae liberalitatis vectigal voluntarius exsolvebat. Tanta suae devotionis nimietas fuisse fertur ut ingressus civitatem, non prius egrederetur, quam totius civitatis ecclesias, antelucanus circumiret, atque in singulis ecclesiis sacras excubias celebraret, et multarum lacrymarum flumina funderet et relinqueret. Ubi, si casu orantes reperiebat, suae dapsilitatis immenso munere replebat, adventuque suo indigentes multos ad nocturnas orationes excitabat et provocabat. Cum dux inclytus Richardus, tantarum gratiarum fulgenti [Col. 0720C] lampade, mundo pene universo, coruscans, sui Patris jussionem gloriosam recoluit, et se recolere ipsius operis effectu et evidentia comprobavit. Congregatis enim summae peritiae operariis, Fiscannum venit, et claustra, officinasque alias, omnesque domos monachorum usibus congruas, ore proprio limitavit, disposuit et aedificavit. Cunctis ergo officinis completis, solius aquae usus deerat, quam laboriose circumducens, atque in castrum volutis competentibus subter ducens, per turres ipsius ecclesiae postremas, in curiam manare, atque per cunctas monasterii officinas abundanter fecit diffluere. Interea diligenter investigabat et investigans inquirebat cui potissimum, juxta S. Benedicti regulam et institutionem, disponendam et regendam sanctae et [Col. 0720D] individuae Trinitatis crederet et committeret ecclesiam. Illo tempore, beatae memoriae Guillelmus abbas summae religionis affluentia, totius partes Romani imperii illustrabat, abbatumque multorum trepidos animos sui fervoris imagine reformabat et accendebat. Apprime enim liberalibus artibus eruditum, atque disciplinis ecclesiasticis, cunctisque spiritualibus officiis, nihilominus etiam fere virtutum omnium gratia imbutum, et illuminatum, Divionensium ecclesiae B. Majolum praeposuerat et constituerat abbatem et magistrum. Tanto igitur ac tali viro dux inclytus Richardus suos legatos direxit, et sui propositi intentionem patefecit, atque ut Fiscannensem ecclesiam, juxta B. Benedicti regulam, disponeret [Col. 0721A] et erudiret, magnae humilitatis precibus exoravit. Quibus B. memoriae Guillelmus abbas primum respondisse fertur: Charissimi filii, audivimus duces Northmannos, homines barbaros et truculentos, subvertere, et non aedificare sancta templa; delere et effugare, et non colligere aut nutrire spiritualium hominum congregationes sanctas. Quapropter ad ducem vestrum redite, et nos hujus rei imparatos omnino respondete, cum et nobis fratribus deducendis desunt equi, atque stipendiis conducendorum fratrum desunt clitellarii

Quod reversorum legatorum relatione dux inclytus comperiens, extimuit, multosque equos et clitellarios festinus praeparavit; quos revertentibus legatis, B. memoriae abbati Guillelmo humiliter remisit. [Col. 0721B] Tunc B. abbas ducis importunitatem et perseverantiam, atque de importunitate et perseverantia compensans animi voluntatem et devotionem istam, collecta spiritualium fratrum multitudine maxima, iter arripuit, paucisque diebus decursis, aestuantis ducis desiderio suam et multorum fratrum praesentiam exhibuit. Quem dux egregius, totius animi sinceritate totiusque sinceritatis dilectione suscipiens, velut suscepto Christo, aliis amotis servientibus, ipse propriis manibus servivit, medioque brevis temporis intervallo Fiscannum deduxit, et Sanctae Trinitatis ecclesiam donavit et tradidit, eamque donatam et traditam, juxta regulam S. Benedicti et institutionem disponi et ordinari exoravit. Donavit, inquam, et tradidit dux egregius [Col. 0721C] Richardus beatae memoriae abbati Guillemo Sanctae Trinitatis Fiscannensem ecclesiam, canonicorum carnalium expulit enormem multitudinem, quorum possessiones ecclesiae penitus retinens et reddens, expulsis et converti nolentibus canonicis, alibi congruam restituit compensationem. Nocte igitur, cujus sequenti die Fiscannensis ecclesia spirituales suscepit monachos, carnalesque expulit canonicos, ipsis canonicis ecclesiae culmen totum aquilis videbatur operiri; quibus aquilis ingredientium monachorum theoria et spiritualis volatus, ac deinceps protegentium angelorum descensus et conversatio congrue figuratur. Igitur B. et gloriosus abbas Guillelmus susceptam ecclesiam coepit gubernare et administrare, [Col. 0721D] et juxta S. Benedicti institutionem disponere et corrigere, atque de diversis provinciis vere fideles convocare, et in obsequiis coelestibus unire et confirmare. Subita igitur conversione Fiscannensis ecclesia coelestium virorum studiis fervebat et flagrabat, et multae opinationis gloria circumpositas ecclesias praecellebat et obscurabat. Fastigium quippe tantae celsitudinis sua momentanea translatione Fiscannensis ecclesia consequebatur, quatenus ita omnes Galliarum ecclesias transcendens re et habitu summae religionis, quemadmodum transcendebat verbo et speciali privilegio suae nuncupationis. Parcimonia, et pudicitia et voluntariae paupertatis abundantia, Fiscannensis ecclesia valde radiabat, luce virtutum, quarum evidentia latentem suae formae, [Col. 0722A] caeteris forma pulchritudinem designabat, atque contuentium mentibus, suae conversationis consilium inire et imitari, perfectarum argumento virtutum accendebat et provocabat. Ignorabat illo tempore Fiscannensis ecclesia totius proprietatis singularitatem, soliusque communitatis cognoscebat unitam dilectionem, quae, juxta diversitates indigentium, partes diversas distribuens, SS. apostolorum renovabat et repraesentabat primitivam imaginem. Quorum igitur bonorum eminenti perseverantia dux Richardus Fiscannensis ecclesiae totus alligabatur, atque utilitatibus ejusdem ecclesiae, totius providentiae diligentia transferebatur. Adeo enim Fiscannensis ecclesiae illustrium virorum regularem vitam, et religionem veram diligebat, et diligens frequentabat [Col. 0722B] ut totius ducatus sui collecta, ut ita dicam, pinguedine coelesti congregationi deserviret; atque epulaturis fratribus servientium multitudine frequenter ipse ministraret, tantaeque humilitatis completo ministerio, fratrum omnium ultimus residederet et regularium epularum delectabili pabulo refici congauderet.



CAP. XX.---De libertate Fiscannensis ecclesiae monasterii; vel quomodo dux absolvit ab omni episcoporum jugo.

Sensit igitur dux inclytus quorumdam clericorum corrosiones et detractiones praesagiique cujusdam futuras adversitates, quos, ob ducis nimiam charitatem, et sanctae Ecclesiae maximam religionem, invidiae morbus infecerat, infectosque crudeli intestini [Col. 0722C] livoris molestia cruciabat. Horum ergo detrahentium malevolentiam dux comperiens, clericorumque praesumptiones superbas et praesumentes superbias cognoscens, totius Northmanniae episcopos, et viros nobiles, festinus Fiscannum convocavit, et Fiscannensis Sanctae Trinitatis ecclesiam, ab omni episcoporum jugo et consuetudine, justa, vel injusta, eripuit et liberavit. Hanc autem libertatem Rothomagensis archiepiscopus fecit, et fieri voluit; atque alias quatuordecim ecclesias, ob patris sui memoriam, et fratris praesentis jussionem, ac voluntatem, ab omni episcopali consuetudine, et exactione, absolvit et liberavit; donatae libertatis chartam archiepiscopus, aliique episcopi, signo et consensu corroboraverunt, atque corroboratam virorum nobilium [Col. 0722D] astipulationibus tradiderunt. Cupiens ergo dux providus sanctam ecclesiam modis omnibus confirmare et praemunire, Robertum regem, et multos Galliarum proceres, Fiscannum accersivit; atque regali charta et auctoritate, suorumque aequalium consensu, et astipulatione, ab omni episcoporum jugo et consuetudine Fiscannensem ecclesiam eripuit et liberavit, et suam suorumque nobilium chartam et ordinationem firmavit et corroboravit.



CAP. XXI---Quomodo Guillelmus abbas perrexit jussu ducis, et quomodo privilegia a domino papa obtinuit.

Ecclesiae igitur Fiscannensis constitutae libertati dux Richardus congratulans, futuramque perennem mentis vivacitate discutiens, beatae memoriae Guillelmum [Col. 0723A] abbatem compellavit, suaeque legationis injuncto officio, ad Romanae sedis apostolicam auctoritatem, multis onustum xeniis direxit. Confecto itaque itinere, abbas Guillelmus Romam pervenit, et piae memoriae papae Benedicto, adventus sui rationem, et mittentis ducis voluntatem aperuit, et factae chartae confirmationem, et apostolici privilegii auctoritatem, magnae humilitatis oratione congrua postulavit. Papa igitur Benedictus, ducis diligentiam admirans et suscepti amici praesentiae summam excellentiam, privilegia postulata confirmavit, et voluntarius tradidit, et Fiscannensem Sanctae Trinitatis ecclesiam ab omni episcoporum jugo, subjectione et consuetudine liberans et eripiens, sub solius Romanae Ecclesiae gubernatione et patrocinio constituit [Col. 0723B] et suscepit. Constituit, inquam, Fiscannensem soli Romanae Ecclesiae subjacere, atque ab omni aliarum Ecclesiarum potestate immunem et absolutam et omnino liberam, forma Cluniacensis monasterii permanente. Acceptis igitur apostolicae auctoritatis exquisitis privilegiis, beatae memoriae Guillelmus abbas festino cursu Northmanniam remeavit, et ducis Richardi desiderio suae voluntatis effectum, [Col. 0724A] injunctaeque legationis officium feliciter consummatum, enucleavit et ostendit. Unde dux ineffabiliter exhilaratus, trino et uni Deo gratias totius intensionis fervore reddidit; qui ecclesiam, quam Richardus pater fundaverat atque ipse patris Richardi rogatu et jussione compleverat ac ordinaverat, divinae providentiae arcano consilio, tantarum personarum convenientia, ab omnium hominum jugo et praelatione absolvebat et liberabat. Magnis deinde xeniis suum dilectissimum abbatem Guillelmum honoravit, honoratumque Sanctae Trinitatis ecclesiae Fiscannensis remisit: iterum atque iterum enixius exorans, quatenus commissae ecclesiae, juxta coepti ordinis religionem, custodiret, et custodiendo perficeret ac confirmaret. Cujus sanctas preces sanctarumve [Col. 0724B] precum nimias humilitates, beatus abbas, velut oracula Dei suscipiens, Fiscannum intravit, et per multorum annorum vertiginem, usque ad ducatum Hierosolymitae Roberti Fiscannensem ecclesiam rexit, subjectosque suos verbo et exemplo succendit et reformavit ad imaginem et similitudinem, honorem et gloriam Dei omnipotentis, qui vivit et regnat per omnia saecula saeculorum. Amen.




[Col. 0723]
LIBELLUS SUPPLEX MONACHORUM ARULENSIUM Ad Patres in concilio apud S. Tiberium anno 1050 congregatos, adversus bonorum monasterii invasores.
(MANSI, Concil. XIX, 793.)

[Col. 0723C] Orthodoxis Patribus omnigena veneratione dignis, quos sancta ex diversis aggregavit fides partibus, quosque rectit in dilectione fraternitatis vinculum geminae charitatis, pontificibus videlicet, quibus collata est cura ecclesiarum Dei, grex tantillus almae Dei Genitricis Mariae coenobii Arulas hanc querimoniae clementiae vestrae dirigit paginam, in qua sunt adnotata praedia quae se causatur ab injustis et pravis hominibus per vim seu per donationes illicitas, seu sub praetextu cujuslibet fraudulentiae, a suo jure distracta. Nam noscat almitas vestra praefatum coenobium noviter aedificari coeptum pro tantorum amissione praediorum, non est posse nostrum illud ad perfectum usque perducere, necessaria deficiente quae sustentationi competunt fragilitatis humanae. [Col. 0723D] Idcirco praedictus tam variis casibus fatigatus, Dei omnipotentis supplex vestramque omnium deposcit clementiam, ut ob amorem ejusdem gloriosae genitricis auctoritate pontificali feriantur a vobis vinculo justae damnationis, et excommunicationis quousque retinuerint praedicta praedia praedictae Virginis. Haec sunt vero nomina praediorum et militum ea possidentium. In primis alodem S. Mariae, quem habet in comitatu Berchitano, id est in Marola cum ipsa ecclesia, et in Avisano tenet mulier Reinaldi qui fuit quondam cum filio suo. Remundus Arnaldi [Col. 0724C] alodem de Orlarios, Gausbertus ipsum de Pidre et de Ursiniano, Guillelmus Oliba ipsum de Corneliano, Guillelmus Johannis tenet S. Mariam de Panisar, et ipsas vineas de Clusa. Willelmus Dalmatii ipsum alodem de Maras, et de campo Eldrici, et de Tressera, et de villa Mulacha, et ipsum de Keixanos, Bernardus Olivae alodem de Rutmors, et de Kastellone et de Rodas, Aicardus Odonis alodem de Rabdos, Bernardus Adalberti ecclesiam de Chasamori, Arnaldus Johannis alodem de Elsinas, Seniofredus Mironis alodem de Terradas, et in Pines medium mansum, Deusdefranc mansum unum in Terrodas, Segarus Berardi ipsos mansos et ipsos alodes de Terradas, et in Cirasia mansos tres, et ipsos mansos cum alode de Ortos, et ipsos mansos cum alode de [Col. 0724D] villa Rubeo, et ipsos de Vilaro castellano, et ipsum alodem de Costa et ipsum de Felgus, et de Valedella, et de Campo Sambuce. Seguinus tenet in Albiniano inter mansos et bordas septem, et ipsum decimum de Rabugadas cum medium mansum, etc., et multa alia nobis aufert. Udalgerius vicecomes tenet totum alodium de Alleles.


Synodus anathema pronuntiat adversus invasores bonorum monasterii.

Cum sancta cogeret nos fides ex diversis in unum congregari partibus, sanctam celebraturi synodum [Col. 0725A] Idibus Julii apud beatum Thiberium, cum religiosorum multitudine abbatum, et honestissimorum virorum utriusque sexus, aetatis vel ordinis; oblata est querimoniae pagina oculis nostris ex monachis almae Mariae Virginis coenobio Arulis, simul cum praenotata praedia quae sibi ab injustis tolluntur hominibus: pro qua amissione rerum compulsi adire praesentiam nostram, suffragium expetentes nostrum: quod illis negare non est nostri ordinis, nec rectum, cum in periculis subvenire debeamus, et in necessitate constitutis ferre justitiam. Ob hoc igitur nos humiles Jesu Christi pontifices advertentes tantam tamque inauditam servorum Dei querimoniam, instinctu ejusdem provocamur ad compescendum eam juxta posse nostrum ad decreta canonum. Idcirco [Col. 0725B] ego Wifredus almae primae Narbonae metropolitanus confirmo. + Ugo episcopus Uzetensis. + Arnallus episcopus Magalonensis. + Berengarius episcopus Biterrensis. + Bernardus episcopus Lutoviensis. + Gontarius episcopus Agatensis. + Berengarius episcopus Elnensis Illi qui fuerunt ad subversionem de Malo, de S. Maria, de Riarde, Roland videlicet et alli qui consensi fuerunt, cum legatis caeterorum coepiscoporum nostrorum et cum abbatibus religiosis ex diversis ordinibus Gothiae ac Spaniae, nolentes exorbitare a regulis SS. Patrum, accensi flamma Spiritus sancti, percutimus eos, qui in supra scripta culpa atque negligentia sunt aut erunt irretiti, secundum quod in culpa sunt aut erunt implicati, per gladium Patris, et Filii, et Spiritus sancti, et per anathematizationem [Col. 0725C] omnium quae sunt, fuerunt et erunt fidelium Dei, nisi ad veram poenitentiam venerint, et secundum posse illorum emendaverint, sint extorres a liminibus sanctae Dei Ecclesiae, in anathematizatione sint omnes superius nominati, omnesque maledictiones Veteris et Novi Testamenti super eorum capita multiplicamus. Maledicti sint in civitate, maledicti in agro, maledicta horrea eorum et cellaria eorum, maledicti cibi eorum et reliquiae ipsorum, maledicta sint inferiora ventris eorum et fructus terrae ipsorum, armenta et greges ipsorum; maledicti [Col. 0726A] ingredientes et egredientes. Mittat super eos Dominus famem et pestilentiam et increpationem in omnia opera eorum quae faciunt, donec conterat eos et perdat velociter propter adinventiones eorum pessimas, in quibus relinquunt Dominum. Adducat Dominus super illos pestilentiam donec deleat eos de terra quam possident. Percutiat eos egestate et febri et frigore, ardore et aestu, et aere corrupto, ac rubigine; et persequatur eos donec pereant. Tradat illos Dominus corruentes coram inimicis suis. Sint cadavera illorum volatilibus in escam et bestiis terrae, et non sit qui abigat. Sint percussi caecitate, et amentia ac furore mentis; et palpent in meridie sicut palpari solet caecus in tenebris: et non dirigantur gressus eorum. Maledicta sint capita eorum [Col. 0726B] per septem portas, id est per nares, et aures, et oculos, et per buccam eorum. Maledictum sit cerebrum eorum, capilli, humeri, brachia, manus, digiti, frons, cilia, linguae, dentes, gulae, pectus, dorsum, cor, venter, umbilicus, interiora, exteriora, et posteriora, vitalia, inguines, coccae, geniculi, tibiae, tali, pedes, plantae, articuli, venae, juncturae, viscera, ossa, medulla. Haec omnia praenominata illorum maledicta sint nisi resipuerint, et ad veram poenitentiam venerint. Et haec regula maledictionis atque anathematizationis servetur, et permaneat in omnibus primatum ecclesiis. Quicunque igitur cum praenominatis hominibus locuti fuerint scienter, nisi emendare eos hortati fuerint, aut cum eis manducaverint, biberint, dormierint, in aliquove participati [Col. 0726C] fuerint, nisi resipuerint; si clericus fuerit, proprio ordine periclitabitur, si laicus aut femina, nisi paupertate aut metu deprehensus fuerit, praedicta damnatione perdendum, et anathematizandum et excommunicandum se esse perhorrescat.

Acta synodus Idus Julii anno incarnati Verbi 1050, indictione III, anno XX, regnante rege Henrico in Francia, anni cycli octavi decimi VI. Sriptum per manus Olivae + Guislibertus, gratia Dei episcopus Barcinonensis, Wifredus praesul +.




[Col. 0725]
SERMO DE SANCTO MARCULFO ABBATE NANTENSI, CONFESSORE,
(MABILL. Acta SS. Bened., Saec. VI, p. II, p. 517, ex ms. codice coenobii S. Vincentii apud Laudunum.)

[Col. 0725D] 1. Venerandi Patres ac dilecti fratres, quos in domo sua Deus habitare facit unanimes, exhortationis nostrae alloquia, imo divinae virtutis insignia beati Marculfi meritis ostensa vestrorum benigne percipiant aures: Salomone testante, imo Spiritu sancto Salomonis ore loquente, didicimus quia gloriam regum celare verbum, gloria vero Dei investigare [Col. 0726D] sermonem (Prov. XXV, 2) [(1) 1Kb] . Quapropter, delictissimi, vestra dilectio noverit nos investigasse quaedam operum Salvatoris nostri Dei, quae Pater ejus per naturam, noster vero per gratiam, usque modo operatur, et idem Filius operari cum Patre non desinit. Igitur fidelis ac boni testimonii viri relatu comperimus quod ad gloriam Dei sanctorumque [Col. 0727A] ejus honorem litteris tradere studuimus.

2. Nocte sequente diem Annuntiationis Dominicae, in ecclesia in qua beatus Marculfus requiescit corpore, talem virtutem Deum credimus operatum esse. Eadem namque nocte jam mediante, exstincto in ecclesia lucernae lumine, solitae noctis redierunt tenebrae. Aedituus denique a somno excitatus, ut circumspexit ac sensit luce visibili basilicam carere, relicto stratu dormitorium et coquinam fratrum non timuit adire, quatenus ibi candela succensa lucem redderet domui sanctae. Sed et in dormitorio lucernam, et in ipsa etiam coquina prunas reperit exstinctas, non fortuitu, sed ut remur, ut manifestarentur Dei opera. Quid ergo idem aedituus ageret [Col. 0727B] ignorabat. Tandem nimia moestitia attonitus oratorium rediit, ibique prostratus coram altari diutinae orationi incubuit, supplicans divinae majestati ut meritis sancti sui ibidem quiescentis in hac opportunitate succurreret ei, ne scilicet lumen deesset fratribus matutinalem synaxim proxime cantaturis. Nec distulit Omnipotens exaudire et auribus percipere lacrymas pauperis ad se in afflictione clamitantis. Nam affectus tristitia, fessus etiam oratione ipsa, dum Elbertus (sic enim vocatur praefatus aedituus) dum, inquam, stratus sui repetiisset spatiola, tunc quoque lacrymatur, et sibi omnino reputans quasi sui negligentia luce careret ecclesia, Dei nutu respectus circumspexit, totamque basilicam coelesti luce clarescere vidit. Repente gaudio gavisus magno, [Col. 0727C] lucernam paulo ante exstinctam adiit, eamque clarissime ardentem reperit. Mox etiam lacrmis tristitiae gaudii lacrymas superfundens, Deo et beato Marculfo praeconiorum jubilos retulit, sicque securior dormitum init. Mane autem discusso noctis peplo, dieque radiante sereno, fratres loci, monachos videlicet beatissimi Remigii, accersivit, eisque (me praesente qui haec scripsi) rem gestam pandit, contestans Dei virtutem sanctorumque ejus auctoritatem omnia, quae aiebat, quaeque huic pitaciolo decrevimus inferenda, sic haberi.

3. Adhuc autem sub hac nostra aerumnosa aetate non dispar omnipotens Deus miraculum in eadem ecclesia ostendit, ut quoniam electum suum ineffabiliter [Col. 0727D] glorificatum habebat in coelis, non minus ad capacitatem mortalium mirificare dignaretur in terris. Nam illius infirmitatis sanandae (quam regium morbum [(1) 1Kb] vocant) tanta ei gratia coelesti dono accessit, ut non minus ex remotis ac barbaris quam ex vicinis nationibus ad eum aegrotantium catervae perpetuo confluant. Quodam itaque die hujusce gratia quidam homo ad ecclesiam devenit, suae devotionis munus obtulit; eique cujus id erat officii, sui adventus causam patefecit. Is autem qui super sacra ecclesiae ministeria custodiam habebat, vir magnae in Christo reverentiae erat, qui ex saeculi [Col. 0728A] fluctibus ad monasterii portum convolaverat, ibique per aliquot annos ministraverat. Cumque ab eodem domno Roberto (sic enim vocabatur) omnia quae ei ad salutem provenirent, ex more percepisset, aegrotus adjecit: »Ego quidem, mi Pater, quoniam de longinquo sum, in praesenti repatriare dispono: sed hoc ob devotionem peto, ut haec quam obtuli candelam, ante hoc sacratissimum sepulcrum quandiu durare poterit, usque ad consummationem ardeat, quoniam cum in patria mea essem, si non ex actione, certe ex desiderio eam beato Marculfo saepissime offerebam. Erat autem non modicae quantitatis ut infinite per tres dies dare lumen in ecclesia sufficeret, jamque ante altare quod est in honore ejusdem Christi confessoris, revoluta super pavimentum [Col. 0728B] ardebat: acceptaque sponsione a monacho quod quae petiverat adimpleret, peregrinus recedebat, cum Elbertus, de quo superius meminimus, quasi aliud quid agere vellet pede superposito candelam exstinxit, juxta arcam seorsum exstinctam deposuit, post peregrinum valvas ecclesiae obseraturus abiit. Nec mora, firmatis ostiis, antequam ille rediret, candela divinitus accensa est, tantusque ex ea ignis exilivit, ut et arcam et vestes arcae superpositas subito in favillam redegerit; ipsaque candela (sicut pauper sancti petierat) illico consummata est. Res mirabilis quod quasi duobus momentis et flamma multiplex excreverit, et quae arripuerat omnino consumpserit. Sed si consideremus unius devotionem et alterius negligentiam, liquet profecto pro irrogata fraude [Col. 0728C] juste divinitus vindictam subsecutam esse. Vidisses, fateor, miraculum de rebus insensibilibus ad redarguendam rerum sensibilium, id est hominum avaritiam. Accurrere fratres qui in vicino aderant, nam crepitum ignis audierant custodemque subclamantem. Quid dicerent agerentve non habebant, quoniam nihil jam remanserat quod igni substraherent. Ille autem se reum, se huic discrimini obnoxium totis singultibus fatebatur, acceptaque poenitentia a fratribus, in communi statutum atque anathematis vinculo confirmatum est ut oblata a fidelibus luminaria nunquam hactenus alias nisi in usibus ejusdem ecclesiae fratrumque ibi servientium expenderentur.

[Col. 0728D] 4. Necessarium est, charissimi fratres, in laude hujus sanctissimi patroni ac protectoris nostri Marculfi quod, Deo donante, nostris oculis praesentatum est, memoriae tradere, quem omnipotens Deus apud se dignatus est specialem dare pro nobis intercessorem. Ipse est enim qui assidue orat pro populo suo, et pro habitatoribus hujus sancti monasterii sui. Tempore igitur quo eumdem beatum virum apud castrum Peronam (Péronne in Picardia) miraculis coruscare hi qui interfuerunt et viderunt, et manibus tractaverunt, nobis, qui in ejus gloriosa sede remansimus, quanti eam haberet mirabili operatione [Col. 0729A] patefecit. Erat enim ante altare ubi ipse pretioso requiescit corpore, lampas ardens, quae nullo modo die noctuque exstinguebatur, quia quamvis modicum abesset corporaliter, non tamen deerat spiritualiter. Is itaque qui ecclesiae officio praeerat, coepit secum cogitando dicere quoniam idem luminare in vanum ardebat, eo quod corpus beati Marculfi in praesenti non esset, non considerans ibidem Dominicum corpus [(3) 1Kb] (quod majus et praecipuum erat) cum angelorum adesse custodia. Quod cum prave et inaniter cogitasset, exstincta lucerna abiit; sed post transactum horae spatium, causa cogente aliqua reversus, dictu mirabile! illico oculis ejus apparuit. Vidit namque eamdem lampadem angelica claritate fulgentem, ita ineffabili modo pendere, ut [Col. 0729B] nec fune desuper teneretur, nec terrae deorsum incumberet. Erat autem magnae visionis miraculum quod inter funem et lampadem habebat cubiti spatium, et inter lampadem et terram cubiti similiter spatium; et, ut dixi, lumine coelesti accensa mirabiliter ardebat. Non tibi forsitan ad credendum animus suffecisset, nisi fratrum populique concursus testimonium effecisset. Nam ille timore pariter et admiratione correptus, ex toto vico rem videre mirabilem maximam concionem plebis evocavit. Multi denique exuberavere lacrymis, dicentes: Quoniam piissimus Christi confessor Marculfus, ipsorum post Deum custos vigilantissimus, et apud Deum multiplex advocatus, quamvis modico tempore esset aliorsum, suos tamen filios per ostensionem miraculi [Col. 0729C] consolari ac visitare est dignatus. Actum est Corbiniaci [Col. 0730A] millesimo octogesimo quinto anno incarnati Verbi.

5. Igitur, dilectissimi, qui hoc audire, et, ut remur, credere non renuistis, scitote quia hoc tam evidens miraculum ad honorem sancti sui, ad utilitatem quoque nostri. Deus dignatus sit operari. Nec immerito: quia enim beatus Marculfus, dum in convalle lacrymarum carne moraretur, opera tenebrarum abjecit, et indutus armis lucis viriliter ejusdem lucis principi militavit; merito carnis onere leviatus, et ad superna polorum, ut credimus, vectus, auctori claritatis inhaerere promeruit. Ergo non dubitandum est quin exstinetam lucem reparaverit, qui tenebras noctis in basilica sua esse abhorruit. Verumtamen quoniam nihil fit in terra sine causa, et [Col. 0730B] beato Gregorio dictante, comperimus quia Deus et Dominus noster ad bene agendum aliquando verbis, aliquando nos admonet ipsis miraculorum exemplis; curemus hujus sancti ac beati patroni nostri Marculfi, ante cujus sacros cineres excubamus, cujus etiam memoriam hodie solemniter celebramus; curemus, inquam, hujus patrocinium quaerere, obsecrantes ut suis piis precibus fuget tenebras caecitatis et ignorantiae nostrae, impetret nobis lucem coelestis gratiae: qua illuminati opera tenebrarum abjiciamus, piisque intenti actibus armis lucis induamur; his quoque muniti principem tenebrarum proteramus: sic etiam victoria potiti, Conditori lucis adhaerere mereamur, qui vivit et regnat trinus et unus Deus.




[Col. 0729]
OPUSCULUM DE SEPTEM ARTIBUS
(Edidit D. RAVAISSON, Rapports sur les bibliothèques des départements de l'Ouest, Append., p. 404, ex codice ms. saeculi XII in bibliotheca Alenconiensi.)


[Col. 0729C] Ad mensam philosophiae sitientes currite,
Et saporis tripertiti septem rivos bibite,
Uno fonte procedentes, non eodem tramite,
Quem Pithagoras rimatus excitavit phisicae,
Inde Socrates et Plato honestarunt ethicae,
Aristotiles loquaci desponsavit logicae.
Ab his sectae multiformes, Athenis materiam nactae,
Hoc liquore totam irrigarunt Graeciam,
Quae redundans infinite fluxit in Hesperiam;
Non tamen sine ductore vel tuto remigio,
Quia navem gubernantes Maro atque Cicero
Centum nautas asciverunt quemque suo studio.
[Col. 0729D] Sic recta philosophia minas vicit aequoris,
[Col. 0730C] Nostra sumens elementa pro Achivis litteris,
Tandem laeta venit Romam per fluenta Tibridis.
Erat enim Roma potens bellorum victoriis,
Et ut omnes gentes suis subjecit imperiis,
Sic dicebat ut praestaret gemmis philosophicis.
Has ad sese Tulliana torsit eloquentia,
Cujus tonat vehementer trifida rethorica.
His imbuta pulsat astra Mantuana fistula.
Hinc non paucis evolutis annorum curriculis
Severinus his successit in nullo dissimilis,
Quae philosophiam speciant nullo minor meritis.
Praeter hunc et supra dictos extiterunt plurimi.
[Col. 0730D] Praeceptores et poetae vel historiographi,
[Col. 0731A] Quorum quosdam hic dicamus, nam convenit ordini.
Hi sunt Plautus, Naso, Flaccus, Nevius, Terentius,
Livius, Lucanus, Varro, Stacius, Salustius,
Plinius, Quintilianus, Juvenalis, Persius,
Ennius, Cato, Catullus, Macer et Macrobius,
Marcianus, Victorinus, Donatus et Servius,
Priscianus primae artis restaurator strenuus.
Multos tamen et praestantes vertimus et liquimus.
Nunc quedam hic libare nitemur ex artibus
Profutura studiosis harum facultatibus.
Prime sedis fundamento presidens grammatica,
Preter denas atque ternas partes dividua,
In primis quinque pertita per bis quaternaria
Haec in ipsis studiorum discitur crepundiis,
Et sub ope instrumenti viam parat ceteris,
[Col. 0731B] Informando, edocendo infinitis regulis.
Huic secunda sociatur civilis rethorica
Et verbosa super omnes, partibus quinaria,
Genera causarum tria cujus materia.
Hec forenses lites sedat, causas agit, clamitat,
Discernendo, recusando, defendendo judicat,
Et quo vult leges retorquet, dicit, negat, implicat.
Cujus genere communis hinc est dialectica,
Quae natura prior extat etiam grammatica,
Dum cunctas ligat et solvit, pervideri nescia:
[Col. 0732A] Hec diffinit et discernit, dividit et asserit,
Ratiocinari potens, vincens invincibilis,
Quam lampas clarificavit Manliani luminis.
Transtulit hanc resolvendo binis Analeticis,
Introducens Isagogas binis commentariis,
Et idem Kategorias cum Perierminiis,
Topica cum Sillogismis atque Differentiis,
Diffinicionum librum cum Divisionibus
Explicavit, addens unum Propositionibus.
Hinc abstractas quantitates edocet quadrivium
Numeris et simphoniis mensurisque proprium,
Et perpendit celi vias cursus atque siderum.
Hujus quattuor in partes solvitur scientia,
Enarranda binis formis sui sub essentia.
Hinc testatur Severini diligens sollertia;
[Col. 0732B] Quarum prima ceterarum mater arithmetica,
Et postea septem vocum moderatrix musica,
Tercia geometria, hinc ars astrologica.
Hec perpendit celum, terram, solem et zodiacum, lunam, polos,
Parabellas, axem, decem circulos,
Stellarumque noscit situs in occasum geminos.
Exultate Papienses cives inclitissimi,
Apud quos quiescunt ossa insignis Boecii,
Vos his rivis inclarescentes jure post eximii.




[Col. 0731]
FORMA EXCOMMUNICATIONIS
[MABILL. Analect., Nov. edit., p. 162.]





[NOTA.]

Haec excommunicatio facta est sub finem saeculi decimi, quo fere tempore excommunicationem subiit Ragenardus comes Senonensis cum Gauzfrido et Geilone canonicis Senonensibus; cujus excommunicationis exemplum primo typis editum est in tomo X Spicilegii, tum apud Steph. Baluzium in Appendice ad Reginonem. Varias excommunicandi formulas saeculo IX usitatas videsis apud Reginonem abbatem Prumiensem in lib. II De ecclesiasticis disciplinis, cap. 407 seqq.



[Col. 0731C] Haec est excommunicatio, in qua fuit sanctus Theutbaldus, Viennensis archiepiscopus, et Isarnus, Gratianopolitanus episcopus.

Quicunque habitantes Arelati hanc scripturam legeritis, admoneo, precor et adjuro per Patrem, et Filium, et Spiritum sanctum, per unum Deum et creatorem omnium, et per beatam Mariam Dei Genitricem, et per omnes sanctos Dei praesentiae assistentes, ne dimittatis, quin omnibus palam annuntietis, nec sit aliquis qui tollat eam desuper altare beati Stephani, nisi dum lecta fuerit et audita, donec audiatis persecutores Dei Ecclesiae, pro quibus rex agitur, ad satisfactionem venire. Noverit itaque omnium fidelium Dei prudentia, qualiter ego Aimo, Valentinensis sedis gratia Dei humillimus [Col. 0731D] praesul, proclamaverim me ante praesentiam Gondradi regis senioris nostri, quod Aikardus terram beati Apollinaris egregii confessoris Christi, atque beati Cypriani gloriosi martyris injusto ordine tenebat, et contra Deum et sanctos ejus crudeli temeritate possidet. Et quoniam nulla ratione ipsum ad [Col. 0732C] rectitudinem faciendam invitare potui, dignum duxi ut judicium aeterni Regis Domini nostri postularem, et ejus ineffabilem misericordiam exorarem. Veraciter enim scimus quia gladius et ignis coelestis imperatoris contra filios diffidentiae vindictam operatur. Hac igitur necessitate imminente, protegente Domino Salvatore nostro, consilium et juvamen a senioribus nostris episcopis circa nos morantibus deprecati sumus, quorum mercedem et consecuti sumus secundum animi voluntatem. Habemus enim excommunicationem domni Theutbaldi, Viennensis archiepiscopi, domni Amblardi, Lugdunensis archimandritae, domni Widonis, Aniciensis praesulis, domni Isarni, Gratianopolitanae sedis antistitis, necnon domni Gerauldi, Genevensis episcopi: [Col. 0732D] quorum in re hujuscemodi una est sententia atque consensus. Et quoniam Arelas caput est et esse debet istius Galliae, proclamationem nostram ante praesentiam rectoris ejus deferre decrevimus, quatenus ne dedignetur merces ejus tantis patronibus praelibatis assensum accommodare. Sint itaque [Col. 0733A] excommunicati tam Aicardus crudelis ecclesiae Dei repervasor, quam omnes illi consentientes in re tam injusta, auctoritate Patris, et Filii, et Spiritus sancti, omniumque sanctorum Dei et angelorum atque archangelorum praesentiae Dei astantium, et omnium episcoporum auctoritate, quoad usque ad satisfactionem [Col. 0734A] veniant. Sint super eos omnes maledictiones quae in Veteri et in Novo Testamento leguntur, ita ut pereant gladio Dei velociter, et deducantur ad infernalem locum, ubi exstincta sit lucerna corum in perpetuum, nisi ad emendationem venerint. Amen.





[Col. 0733]
DYPTICHA ECCLESIAE ARELATENSIS
(MABILL. Analect. nov. edit. p. 220.)





[NOTA.]

In pervetusto libro sacramentali Gregorii papae, qui liber ad usum quondam fuit Ecclesiae Arelatensis, ascripta sunt haec pontificum Arelatensium nomina ad finem Canonis missae, ubi crucis signo sancti designantur. Multa est diversitas hujus indicis a vulgatis, quos conferre poterunt studiosi. Unus ponitur Caesarius, nullus octavo saeculo, contra Sigebertum aliosque, qui sanctum Aegidium ad id tempus referunt. Ipsummet esse non dubitamus Aegidium abbatem, qui Symmacho papae libellum obtulit cum Messiano notario, in gratiam Ecclesiae Arelatensis; cui libello pontifex respondit data epistola ad Caesarium episcopum consulatu Fl. senatoris, id est anno 515.

Commemoratio Dionysii episcopi.

    + Trofini episcopi.
    + Reguli episcopi.
    + Marinii episcopi.
    Martini episcopi.
    Nicasi episcopi.
    + Crescenti episcopi.
    + Concordi episcopi.
    Grati episcopi.
    Ambrosi episcopi.
    Martini episcopi.
    Ingenui episcopi.
    Augustini episcopi.
    Geronymi episcopi, additus alia manu.
    Savini episcopi.
    Erotis episcopi.
    + Patruli episcopi.
    Euladi episcopi.
    + Honorati episcopi.
    + Hilari episcopi.
    + Ravenni episcopi.
    + Leontii episcopi.
    + Eonii episcopi.
    Joannis episcopi.
    + Caesari episcopi.
    Feliciani episcopi, additur alia manu.
    Saturnini episcopi, additus quoque manu recentiori.
    Presai episcopi.
    [Col. 0733] Osani episcopi.
    + Aureliani episcopi.
    + Sapaudi episcopi.
    Liceri episcopi.
    Paschasii episcopi.
    + Virgilii episcopi.
    Floriani episcopi.
    Teudosi episcopi.
    Johannis episcopi.
    Item Johannis episcopi.
    Anastasi episcopi.
    Austroberti episcopi.
    Vulberti episcopi.
    + Aureli episcopi.
    Policarpi episcopi.
    Martini episcopi.
    Protasi episcopi.
    Imnodi episcopi.
    Georgi episcopi.
    Ratberti episcopi
    Kautsari episcopi.
    Wilimaris episcopi.
    Wiliaris episcopi.
    Arladis episcopi.
    Alafanti episcopi.
    Luponi episcopi.
    Johannis episcopi.
    Notoni episcopi.
    + Rotlandi episcopi.
    Rostagni episcopi.
    Manassei episcopi, alia manu.
    . . . . . . . . . . . .
    [Col. 0734] Hyterii episcopi.

Qui sequuntur, alio item charactere scripti sunt.
    Annoni episcopi.
    Ponti episcopi.
    Raimbaldi episcopi.
    . . . . . . . . . . . .

Ab alio scriptore qui sequuntur.
    Aicardi archiepiscopi.
    Gibilini archiepiscopi.
    Attoni archiepiscopi.
    Bernardi archiepiscopi.
    Willelmi episcopi.

Alia item manu adduntur sequentes.
    R. bonae memoriae archiepiscopi.
    Item R. . . .
    Hugo.
    Hugo.
    Joannes.
    Bertrandus
    Florentius.
    Raymundus.
    Bernardus.
    Bertrandus.
    Rostagnus.
    Petrus.
    Arnaldus.
    Galhardus.
    Milhardus.
    Gislebertus.
    Joannes.






[Col. 0735]
NOMINA EPISCOPORUM ANCTAE GRATIANOPOLITANAE ECCLESIAE.
(MABILL. ubi supra.)





[NOTA.]

Magno adjumento erit hic catalogus, tum ad supplendos complures episcopos Gratianopolitanos, qui in editis desunt, tum ad distinguenda tempora quibus vixerunt, itidem archiepiscopi Viennenses. Hunc vero catalogum cum forma excommunicationis superius edita ex ms. codice vetusto eruit, mihique liberaliter communicavit vir de republica litteraria optime meritus Antonius Vionius Herovallius, camerae computorum auditor.

[Col. 0735A]
    Domninus episcopus.
    Diogenius episcopus.
    Amicus episcopus.
    Sebastianus episcopus.
    Vitalianus episcopus.
    Ciratus episcopus.
    Viventius episcopus.
    Victor episcopus.
    Ursolus episcopus.
    Siagrius episcopus.
    [Col. 0735A] Isicius episcopus.
    Clarus episcopus.
    Ferreolns episcopus.
    Boso episcopus.
    Item Isicius episcopus.
    Austrobertus episcopus.
    Ramnoldus episcopus.
    Ragnomarus episcopus.
    Austoricus episcopus.
    Corbus episcopus.
    [Col. 0736A] Leopertus episcopus.
    Ardincus episcopus.
    Odolardus episcopus.
    Radoldus episcopus.
    Suipertus episcopus.
    Ebroardus episcopus.
    Adalulfus episcopus.
    Ebbo episcopus.
    Bernerius episcopus.
    Isaac episcopus.
    [Col. 0736A] Alcherius episcopus.
    Isarnus episcopus.
    Umbertus episcopus.
    Mallenus episcopus.
    Artaldus episcopus.
    Pontius episcopus.
    Item Pontius episcopus.
    Hugo episcopus.




[Col. 0735A] Series archiepiscoporum Viennensium et episcoporum Gratianopolitanae sedis.

Barnardus archiepiscopus.

Agilmarus archiepiscopus, cui contemporaneus fuit Ebbo Gratianopolitanus episcopus, et idem Ebbo [Col. 0735B] episcopus contemporaneus sancti Adonis archiepiscopi.

Ottrannus archiepiscopus successor sancti Adonis, cui contemporaneus fuit Bernerius Gratianopolitanus episcopus.

Barnoinus archiepiscopus, successor Othranni, cui contemporaneus fuit Isaac Gratianopolitanus episcopus.

Raganfridus archiepiscopus, successor Barnoini, cui contemporaneus fuit Isaac Gratianopolitanus episcopus.

Alexander archiepiscopus, cui contemporaneus fuit Isaac Gratianopolitanus episcopus.

Sobo archiepiscopus, et contemporaneus ejus [Col. 0735C] Alcherius Gratianopolitanus episcopus.

Sanctus Theudbaldus archiepiscopus, et contemporaneus ejus Isarnus Gratianopolitanus episcopus.

Brocardus archiepiscopus, et contemporaneus ejus Humbertus Gratianopolitanus episcopus.

Leodegarius archiepiscopus.

Artmannus archiepiscopus.

Gormundus archiepiscopus.

Guido archiepiscopus.


Item alia series.

Sanctus Barnardus.

Ebbo Gratianopolitanus episcopus fuit contemporaneus Agilmari archiepiscopi, sicut in catalogo libro Lugdunensis Ecclesiae reperitur, tempore Karoli filii Lotarii imperatoris.

Anno Dominicae Incarnationis 860 obiit Agilmarus archiepiscopus Viennensis, et Remigius sanctae [Col. 0736A] Lugdunensis Ecclesiae, et Ebbo Gratianopolitanus episcopus, cum clero et populo Viennensium elegerunt archiepiscopum sanctum Adonem, regnante Carolo jam dicto.

Anno Dominicae Incarnationis 876, Indictione [Col. 0736B] nona, obiit sanctus Ado archiepiscopus, et clerus et populus elegerunt Othtrannum archiepiscopum Viennensem; et Bernerius Gratianopolitanus episcopus consecrationi ejus interfuit tempore Karoli regis.

Post hunc Othtrannum archiepiscopum electus et consecratus est Barnoinus archiepiscopus, cui contemporaneus fuit Isaac sanctae Gratianopolitanae Ecclesiae episcopus, sicut invenimus in libris Lugdunensis Ecclesiae, tempore Bosonis regis et Ludovici filii sui.

Anno Dominicae Incarnationis 890, Indictione II, regnante Ludovico rege, obiit domnus Barnoinus archiepiscopus Viennensis ad Christum.

Anno Incarnationis Dominicae 898, Indictione II, [Col. 0736C] quinto Kalendarum Febrariarum, die Dominica consecratus est archiepiscopus Raganfridus, cui consecrationi interfuit Isaac sanctae Gratianopolitanae Ecclesiae humilis episcopus tempore Ludovici regis filii Bosonis. Et hoc invenimus in libris Ecclesiae Lugdunensis.

Post hunc Raganfridum archiepiscopum fuit successor ejus Alexander archiepiscopus Viennensis, cui contemporaneus fuit Isaac jam dictus Gratianopolitanus episcopus, anno Dominicae Incarnationis 912, Indict. XV, sicut invenimus in chartis Valentinae Ecclesiae.

Post hunc Alexandrum Viennensem archiepiscopum fuit successor ejus Sobo archiepiscopus: cui contemporaneus fuit Alcherius Gratianopolitanus episcopus, sicut in electione episcopi Alcherii jam dicti invenimus, tempore Gondradi regis.

[Col. 0737A] Post hunc Sobonem Viennensem archiepiscopum, cum nondum esset alius archiepiscopus in loco ejus electus, et Ecclesia Gratianopolitana careret pastore, invenimus in chartis Valentinae Ecclesiae Odilbertum Valentinensem episcopum cum caeteris coepiscopis suffraganeis Viennensis Ecclesiae, una cum consensu clericorum Viennensium ordinasse Isarnum episcopum Gratianopolitanae Ecclesiae successorem Alcherii Gratianopolitani episcopi: qui Isarnus jam dictus episcopus fuit contemporaneus sancti Theutbaldi, tempore Gondradi regis.

[Col. 0738A] Post hunc Isarnum Gratianopolitanum episcopum, fuit successor ejus Humbertus episcopus, qui fuit contemporaneus sancti Theutbaldi, tempore Gondradi regis jam dicti.

Post sanctum Theutbaldum archiepiscopum fuit successor ejus Brocardus archiepiscopus, cui fuit contemporaneus jam dictus Humbertus, anno ab Incarnatione Domini millesimo duodecimo, sicut in charta S. Laurentii in monasterio Gratianopolitano invenitur.




[Col. 0737]
NOMINA ANTISTITUM SANCTAE MATISCENSIS ECCLESIAE
(MABILL. ubi supra ex codice ms. illustris. Boherii praesidis in senatu Divionensi.)

[Col. 0737B] Primus Nicetius confessor. II Almus. III Justus sanctus Eusebius. IV Inclitus Decius. V Egregius Momulus. VI Beatus Florentinus. VII Sanctus item Decius. VIII Gundulfus vocatus episcopus. IX Adalramnus. X Braidemus. XI Bernardus. XII Lambertus. XIII Gumtardus. XIV Sacratus Giraldus. XV [Col. 0738B] Berno. XVI Maimbodus. XVII Tercelinus. XVIII Ado. XIX Joannes. XX Milo. XXI Ledbaldus. XXII Gauslenus. XXIII Walterius. XXIV Drogo. XXV Landricus. XXVI Berardus. XXVII Jocerannus. XXVIII Pontius, XXIX Stephanus. XXX Renaudus. XXXI Poncius. XXXII Haymo.




[Col. 0737]
MONUMENTA QUAEDAM DE TREUGA DOMINI
(MARCA, De concordia sacerdotii et imperii. lib. IV, cap. 14, edente et adnotante Baluzio.)





MONITUM

Inducias illas quae vulgo Treuga et Pax dicebantur ubique decretas fuisse, non solum ab episcopis, sed etiam a proceribus cujusque regionis, adnotavit vir illustrissimus [De Marca, lib. IV, cap. 14, De conc. sac. et imp.] afferens etiam Barcinonensium exemplum. Nos vero in prima quam procuravimus istarum dissertationum editione nonnulla illorum temporum monumenta, quae docerent in eadem ora maritima Hispaniae Tarraconensis et Galliae Narbonensis sancitam fuisse treugam et pacem ab episcopis et proceribus, in publicum emisimus, concilium videlicet Tulugiense apud Ruscinones, synodum Helenensem sub Oliba episcopo Ausonensi gerente vices Berengarii episcopi Helenensis tunc temporis in partibus transmarimis peregrini, concilium Narbonense habitum anno 1054. Excerpta concilii apud Sanctum Aegidium in prima Narbonensi habiti anno 1056 et concilium Trojae in Apulia celebratum ab Urbano II, anno 1093. Sed quonam demum anno habitum fuerit istud concilium Tulugiense non adeo exploratum habetur. Animus olim fuerat eam synodum revocare ad annum 1045 quod viderem eo anno Guifredum archiepiscopum Narbonensem et Olibam episcopum Ausonensem peregisse consecrationem ecclesiae Sancti Michaelis Flavianensis apud Emporitanos, huicque consecrationi adfuisse Poncium comitem Emporitanum. Videbam praeterea Gauzfredum comitem Ruscinonensem, qui ea omnino aetate vivebat, subscripsisse actis illius dedicationis a Guifredo et Oliba confectis. Atque ut etiamnum in ea sententia perstem istud facit quod Oliba episcopus Ausonensis, cujus decretum in synodo Helenensi editum confirmat ea quae ab episcopis in prato Tulugiensi congregatis statuta fuerant de treuga et pace, mortuus est anno 1047, ut fidem facit vetus auctor ms. De gestis comitum Barcinonensium. Praeterea Guillelmus, comes Bisuldunensis, qui Tulugiensi concilio interfuit, obiit anno 1052, ut fidem facit idem vetus auctor. Demum acta concilii apud Narbonem habiti anno 1054 loqui videntur de institutionibus concilii Tulugiensis. Haec, inquam, suadent Tulugiense concilium fuisse habitum anno 1045, uti dicebamus. Sed ne ita sentiamus faciunt multa. Primum Raymundus nondum erat Helenensis episcopus, utpote qui circa annum tantum 1064 ad eam cathedram pervenit. Nam certissimis testimoniis compertum habeo Berengarium fuisse episcopum Helenensem ab anno saltem 1032 usque ad annum millesimum quinquagesimum tertium, huic successisse Arnaldum, qui anno 1056 interfuit concilio Tolosano et dedicationi ecclesiae Barcinonensis anno 1058, XIV Kal. Decembris. Arnaldo successit Berengarius, quem Helenae sedisse reperio anno 1058, IV Idus Decembris. Post Berengarium denique video Raymundum Helenensem episcopum fuisse annis 1064 et 1084, XIV Kal. Junii. Istis argumentis probari puto concilium Tulugiense non fuisse celebratum anno 1045, quandoquidem Raymundus, qui synodo interfuit, [Col. 0739] vicesimo tantum circiter post anno ad Helenensem cathedram pervenit. Praeterea Berengarius episcopus Gerundensis, qui concilio item Tulugiensi interfuit, anno tantum 1050 factus est episcopus (ut adnotavit Franciscus Didacus in catalogo episcoporum Gerundensium) adeoque anno 1045 interesse non potuit huic concilio Tulugiensi ut episcopus Gerundensis. Sed si ita stat sententia, quid faciemus decreto Olibae episcopi Ausonensis, qui in actis synodi Helenensis disertam mentionem facit eorum quae de treuga et pace statuta fuerant ab episcopis qui convenerunt in comitatu Rossilionense in prato Tulujes? An dicemus Olibam loqui de superiore quodam concilio Tulugiensi, in quo actum fuerit de treuga et pace? An vero decretum illud Olibae dicemus esse falsum ac supposititium? Prorsus difficilem esse rem video, et cui explicandae opportunior alibi fortassis erit locus. Superest igitur ut eadem vetera monumenta, quae, uti dicebamus, in prima editione istarum dissertationum emisimus in publicum, hic quoque rursum edamus; si prius monuero lectorem Tulujas oppidum esse agri Ruscinonensis, haud procul Perpiniano, tertio videlicet ab ea urbe milliario, quod circa annum 880 vocatur villa Tulujes, et de Tulugiis, in comitatu Russilionensi, ut fidem faciunt acta vetera quae exstant in chartulario ecclesiae Helenensis. Hodie vocatur Tulujas ab incolis illarum partium.

De concilio porro Trojano, quod hic quoque edi voluimus, admonendum putavi descriptum illud fuisse in registro Urbani II, ut testantur Ivo parte IX, cap. 53 et duae vetustae canonum collectiones, quarum una fuit illustrissimi viri Petri de Marca archiepiscopi Parisiensis, alia clarissimi viri Claudii Puteani. Quae postrema collectio exstat hodie in Bibliotheca Regia. Celebratum autem fuit hoc concilium anno 1093, mense Martio, ut constat ex his quae nunc edimus, et ex bulla quadam Urbani, quae exstat in archivo archiepiscopi Narbonensis, data Trojae XIV Kal. Aprilis, anno 1093. Frustra porro sunt qui duo concilia Trojana ab Urbano II celebrata fuisse existimant. Codex enim Anianensis, qui nunc exstat in bibliotheca Colbertina, canones Trojanos uni synodo ascribit. Quod verum esse subodoratus est illustrissimus cardinalis Baronius. Gerardum autem episcopum Trojanum fuisse per illas tempestates patet ex Chronico Cavensi quod Ferdinandus Ughellus edidit in catalogo archiepiscoporum Salernitanorum, itemque ex subscriptionibus privilegii monasterii Cavensis apud Baronium ad annum 1092.



I. Concilium Tulugiense habitum sub Guifredo archiepiscopo Narbonensi.
[Col. 0739A]

Haec est treuga et pax confirmata ab archiepiscopo Narbonensi domno Guifredo, et a Berengario Gerundensi episcopo, et a domno Raymundo Helenensi episcopo, et a comitibus Russilionensium, domno scilicet Gauzfredo et Guilaberto filio ejus, et a domno Poncio Impuritanensi comite, et a domno Guillelmo Bisul lunensium comite, et a domno Raymundo Cerritanensium comite, et a domno Gauzberto vicecomite de Castronovo, cum caeteris magnatibus Helenensis episcopatus, in Tulugiensi prato, quod est in comitatu Rossilionis. Constituerunt namque praedicti pontifices, cum consensu caeterorum [Col. 0739B] nobilium, ut in comitatu Russilionensi, vel Confluentano, vel Vallispiriensi, ullus homo ecclesiam non infringat, neque coemeteria vel sacraria XXX passuum ecclesiasticorum in circuitu uniuscujusque ecclesiae, nisi episcopus propter hominem excommunicatum, aut propter suum censum. Si vero aliquis homo aliter infregerit ecclesiam vel spatium XXX passuum ipsius ecclesiae in praedicto episcopatu Helenensi, quidquid ei commiserit emendet ut justum fuerit ipsi homini cui injuriam fecerit, et ecclesiae in qua fecerit satisfaciat legaliter, et insuper compositionem sacrilegii Helenensi componat episcopo. Ecclesias vero illas ubi castra fuerint constructa, sive ubi fures vel rapaces congregaverint furta vel praedam vel malefacta, tandiu posuerunt eas jamdicti episcopi in defensione praescriptae pacis quousque querimonia praedictarum ecclesiarum deferatur Helenensi episcopo, et ejus judicio aut juste emendetur quod in ipsis ecclesiis commissum fuerit, aut ab eodem episcopo ipsae ecclesiae a defensione praelibatae pacis separentur.

Iidem episcopi praefati constituerunt ut in jam [Col. 0740A] dicto episcopatu Helenensi nullus violenter infringat dominicaturas canonicorum vel monasteriorum, neque aliquid rapiat inde. Clericum vero arma non ferentem, vel monachum, vel sanctimonialem, sive viduam, nemo apprehendat, nec illis aliquid injuriae inferat. Villanum neque villanam nemo apprehendat nisi propter culpam quam ipse villanus vel villana fecerint. Et si eos apprehenderit, non distringat nisi per directum. Et ut praedam nemo faciat in jam dicto episcopatu de equabus vel pullis sive mulis earum aetatis unius anni, neque de bobus, neque de vaccis, sive vitulis earum, neque de asinis vel asinabus sive pullis earum, neque de ovibus, arietibus, hircis, capris, sive earum fetibus. Mansiones villanorum nemo incendat, neque evertat. Terras in contentione [Col. 0740B] positas nullus villanus laboret postquam commonitus fuerit ab eo in quo justitia placiti non remanserit. Si vero ter commonitus, postea ibi laboraverit, et propterea damnum acceperit, non requiratur pro pace fracta. Si quis autem fidejussor exstiterit, si fidem non portaverit, de suo proprio pignoretur, nec pro pace fracta habeatur. Si quis autem praedictam trevam et pacem infregerit, simpla tantum compositione emendet illi cui infregerit infra primos XV dies. Si vero infra primos XV dies simpliciter non emendaverit, compositionem mali quod intulit in duplo componat, ita ut medietatem istius duplae compositionis habeat querelator, et alteram medietatem habeat episcopus et ipse comes qui adjutor fuerit eidem episcopo ad hanc justitiam faciendam. Si quis autem praedictam pacem vel trevam [fregerit], et inde justitiam facere noluerit, infra XV dies quod querelator suam querelam praesentaverit ante episcopum et ejusdem clericos ac comitem ipse malefactor et consiliatores et adjutores ejus emendare noluerint, egrediantur a treva et pace, et malum quod propter hoc illatum fuerit, eis non requiratur [Col. 0741A] pro pace vel treva fracta. Et si malefactor et adjutores ejus postea jamdicto querelanti ullum malum fecerint intra trevam, emendet pro treva et pace fracta. Item praedicti episcopi firmaverunt trevam Domini. Videlicet ut omni tempore teneatur ab omnibus Christianis ab occasu solis quartae feriae, id est Merchoris die, usque ad ortum solis secundae feriae, id est Lunis die. Item continuatim teneatur a prima die Adventus Domini usque ad octavas Epiphaniae Domini, quando festivitas sancti Hilarii agitur. Item similiter continuatim teneatur a die Lunis quae antecedit caput jejunii usque ad diem Lunis qui est primus post diem Dominicam octavarum Pentecosten. Et tres festivitates sanctae Mariae cum suis vigiliis. Et nativitatem sancti Joannis cum [Col. 0741B] sua vigilia, et festivitatem sanctorum Justi et Pastoris, et Abdon et Sennen, et sancti Felicis, et sancti Genesii, et sancti Nazarii, et sancti Laurentii, et sancti Michaelis, et festivitatem Omnium Sanctorum, et sancti Martini, et duae festivitates sanctae Crucis, et Cathedra sancti Petri, et festivitatem sancti Ennesii, quae est XII Kal. Septembris, et Decollationem sancti Joannis Baptistae, cum vigiliis et cum omnibus noctibus jam dictarum festivitatum. Et omnes dies et noctes Quatuor temporum. Si quis autem infra hanc praedictam trevam Domini aliquod malum alicui fecerit, in duplum ei componat, et postea per judicium aquae frigidae trevam Domini in sede sanctae Eulaliae [(1) 1Kb] emendet. Si quis autem infra hanc trevam hominem occiderit sine [Col. 0741C] aliquo casu, ex consensu omnium Christianorum diffinitum est ut omnibus diebus vitae suae exsilio damnetur. Si autem cum casu hoc fecerit, egrediatur tamen a terra usque ad triennium quem episcopus vel canonici existimaverint esse imponendum. Si quis vero infra hanc trevam se miserit in aguit [(2) 1Kb] , vel ipsum aguet stabiliter pro morte vel apprehensione alicujus hominis, aut pro apprehensione alterius castelli, et tamen si hoc agere non potuerit, similiter emendet ad judicium episcopi et canonicorum ejus ipsam trevam Domini, sicut faceret si fecisset quod agere tentavit. Item prohibuerunt ne in terminibus his continuatis trevis, videlicet tempore Adventus Domini, seu Quadragesimae, nullus castrum vel munitionem aedificare praesumat nisi XV [Col. 0741D] diebus ante continuatas praedictas trevas hoc inchoaverit. De praedicta autem treva vel pace querela ad episcopum vel ad ejus canonicos seu fatigatio omni tempore fiat; et sicut superius scriptum est in pace de ecclesiis, ita fiat. Et ipsi in quibus episcopus vel canonici praedicti se fatigaverint de direptione praefatae pacis vel trevae Domini, sive fidejussores, vel hostatici pro pace vel treva Domini, et malam fidem inde portantes episcopo vel canonicis ejusdem sedis, excommunicentur ab episcopo vel a canonicis ejusdem sedis cum protectoribus et adjuvantibus se quandiu se contenderint sicut infractores pacis vel [Col. 0742A] trevae Domini, ipsi et res eorum non habeantur in pace et treva Domini.

Ego Gauzfredus comes juro tibi Petro Helenensi episcopo et facio tibi hostaticum ut per duo tempora anni, scilicet ad dedicationem B. Eulaliae, id est VIII Idus Octobris, et ad caput jejuniorum, per unumquemque annum, quandiu vixeris, revertar ad hanc sedem B. Eulaliae; et non separabo hinc me sine licentia tua vel ipsorum clericorum quibus tu commiseris, si aes non habuero; et si aes habuero, eo transito infra VIII dies revertar, et non separabo hinc me sine licentia tua vel ipsorum clericorum quibus tu commiseris, per Deum et haec sancta.



II. Synodus Helenensis sub Oliba episcopo Ausonensi.

[Col. 0742B] Anno Dominicae Incarnationis XXVII post millesimum, XVII Kal. Junii, convenit Oliba pontifex Ausonensis ad vicem Berengarii Elenensis episcopi tunc temporis in transmarinis partibus peregrini una cum Udalchero sanctae Elenensis Ecclesiae archipresbytero, et Gancelino archidiacono, et Ellemaro sacriscrinio et Coraule, Gauzberto, et caeteris praefatae sedis canonicis, coetumque sacrorum ducum, catervam quoque fidelium, non solum virorum, sed etiam feminarum. Convenerunt autem in comitatu Rassilionense, in prato Tulujes. Quo cum convenissent, primo rogantes Domini misericordiam ut corda fidelium suorum ad se converteret, mentes quoque et actus dirigeret, dein requisierunt si quae hactenus a praefatis episcopis statuta fuerant observarentur. [Col. 0742C] Sed cum pene omnia invenissent nisi solum pedibus conculcata, sed etiam oblivioni dedita, iterum reparare studuerunt eodem tenore quo fuerant hactenus condita. Constituerunt itaque praefati episcopi simul cum omni clero et fideli populo ut nemo in toto supradicto comitatu vel episcopatu habitans assaliret aliquem suum inimicum ab hora sabbati nona usque in die Lunis hora prima, ut omnis homo persolvat debitum honorem diei dominico, neque ullo modo aliquis assaliret monachum cum clericum sine armis incedentem, neque aliquem hominem ad ecclesiam cum concilia euntem vel redeuntem, neque aliquem hominem cum sportella proficiscentem, neque aliquem hominem cum feminis euntem, neque aliquis auderet ecclesiam vel domos in circuitu [Col. 0742D] positas a XXX passibus violare aut assallire. Hoc autem pactum sive treguam ideo constituerunt, quoniam divina lex et pene omnis Christiana religio ad nihilum deducta, ut legitur, abundabat iniquitas, et refrigescebat caritas. Et ideo praecipimus nos supradicti episcopus, clerus simul, et omnis ordo serviens divinis cultibus, et coram Deo interdicimus ut nullus homo vel femina de suprascriptis aliquid voluntarie temerare vel infringere praesumat, nec invadat res sanctae matris ecclesiae Elenensis sive caeteris ecclesiis vel monasteriis debitas. Neque aliquis, se sciente, in incestu usque ad sextum gradum permaneat. [Col. 0743A] Neque aliquis uxorem propriam dimittat, nec alteram feminam habeat. Quod si quis fecit, sive inantea fecerit, nisi resipuerit et pro posse emendaverit et ad plenam satisfactionem sanctae matris Ecclesiae coram supradictis canonicis infra mensium trium spatium venerit, a liminibus sanctae catholicae Ecclesiae et omnium Christianorum coetu excommunicatus permaneat. Et ut noveritis omnes quale peccatum sit jungi excommunicatis, nullus Christianus debet manducare cum eis, vel bibere, neque osculum eis porrigere, neque cum eis loqui nisi de satisfactione; neque si excommunicati defuncti fuerint, debentur ad ecclesias sepeliri; neque aliquis clericus vel fidelis debet pro eis orare. Si vero pro nihilo duxerint excommunicationem, transactis [Col. 0743B] tribus mensibus, anathematis vinculo, id est, ut perditi sicut Judas proditor, damnentur. Et si, quod Deus avertat, in hac perfidia obierint, corpora illorum cum psalmis et hymnis vel spiritalibus canticis non ducantur ad sepulturam, nec inter fideles mortuos eorum nomina ad sacrum altare recitentur. Et quia peccatum perpetraverunt ad mortem, nisi poenituerint, sine fine damnentur in aeternam damnationem. Omnibus canonicis suprascriptae sedis interdicimus coram Deo et sanctis ejus ut nullus eorum de his aliquid solvere audeat sine consensu praefati archipresbyteri vel archidiaconorum sive sacriscrinii et caputscholaris vel caeterorum fratrum canonicorum. Ministeria autem divina sine intermissione fiant pro excommunicatis per spatium trium [Col. 0743C] mensium, ut det illis Deus poenitentiam, et resipiscant a laqueis diaboli, a quibus capti tenentur ad ipsius voluntatem. Quod qui noluerit perficere, noverit se multandum, nisi resipuerit, suprascripta excommunicatione. Omnibus autem supradicta observantibus pax et misericordia concedatur a Domino Jesu Christo hic et in perpetuum. Amen.



III. Concilium Narbonense habitum anno 1054.

Anno Dominicae Incarnationis millesimo quinquagesimo quarto, indictione septima, epacta nona, concurrente V, octavo Kal. Septembris, conventus erat apud urbem Narbonam decem venerabilium episcoporum, Bernardi scilicet Biterrensis, et Gonterii Agathensis, et Rostagni Luctevensis, et Arnaldi [Col. 0743D] Magalonensis, Froterii quoque Nemausensis, Guifredi vero Carcasensis, imo Berengarii Gerundensis, Guifredi Barchinonensis, nec non et Guillelmi Albiensis; inter quos fuere legati domni Guillelmi Urgellensis videlicet Berengarii, et Ugonis Uzetensis. Praesidente domno Guifredo, praedictae urbis archipraesule, cujus industria praedicta synodus, opitulante Petro Ramundi comite, atque Berengario vicecomite, una cum abbatum et clericorum ac quorumdam nobilium et ignobilium non minima multitudine, ad confirmandam pariter et custodiendam tregam et pacem et dilectionem quam universalis Ecclesia unanimiter instituit, et reformandum ejusdem statum, qui a pravis conculcabatur hominibus, [Col. 0744A] Dominicis obtemperantes jussibus pro temporalibus commodis commissae sibi plebi impensis, a summo omnium pastore, ut aeterna praemia mereantur adipisci in saecula. Primo ergo omnium institutionum nostrarum, quae in hoc tomo scribenda sunt, monemus et mandamus secundum praeceptum Dei et nostrum ut nullus Christianorum alium quemlibet Christianum occidat, quia qui Christianum occidit, sine dubio Christi sanguinem fundit. Si quis vero, quod non optamus, injuste hominem occiderit, per legem eum emendet.

Iterum mandamus atque confirmamus ipsam tregam Dei quae a nobis dudum constituta fuerat, et nunc a pravis hominibus disrupta esse videtur, ut firmiter deinceps ab omnibus teneatur. Igitur obsecramus [Col. 0744B] per Deum et monemus ut nemo Christianorum quemlibet Christianum requirat ad malefaciendum ab occasu solis quartae feriae usque secundae feriae illucescente sole. Praecepimus etiam ut a prima Dominica adventus Domini usque octavas transactas Epiphaniae, sive a prima Dominica quae est ante caput jejuniorum usque transactas octavas Paschae, sive a Dominica ante Ascensionem Domini usque octavas Pentecosten expletas, vel de festivitatibus sanctae Mariae, et in vigiliis ejusdem, et in vigilia sancti Joannis Baptistae, vel in festivitate ejusdem, atque in vigiliis apostolorum, et in festivitatibus eorumdem, et in vigilia Vinculae sancti Petri, et in festivitate ejusdem, et in vigilia sanctorum Justi et Pastoris, et solemnitate eorumdem, et in vigilia sancti [Col. 0744C] Laurentii, ejusdemque festivitate, et in festivitate sancti Michaelis, et in vigilia omnium sanctorum, et in festivitate eorumdem, et in festivitate sancti Martini, et in jejuniis quatuor tempora, in praescriptis jejuniis, sive festivitatibus, atque vigiliis, nemo Christianorum quemlibet alium Christianum laedat, neque dehonestare aut depraedare de suis rebus praesumat. Hanc tregam Domini firmiter custodiri praecipimus; et omnes qui eam tenuerint, et fideliter observarint, benedictionem sempiternam ab ipso Jesu Christo Domino et Salvatore nostro percipiant, et haereditatem aeternae vitae sine fine possideant. Illi autem qui rebelles exstiterint vel transgressores, sive qui auxilium eis in aliquo praebuerint, tamdiu anathematis vinculo subjaceant quousque digne arbitrio [Col. 0744D] proprii episcopi satisfaciant. Si quis autem voluntarie vel scienter hominem occiderit in hac treuga aut apprehenderit, aut castrum cujuslibet tulerit aut destruxerit, aut in . . . . . indictam treugam insidiando aut aguitando facere volens comprobatus fuerit, ab omni coetu Christianorum definitum est ut in omni vitae suae perpetuo damnetur exsilio. Si quis autem aliter alicui aliquam injuriam fecerit aut damnum, in judicio proprii episcopi aut clericorum ejusdem, quibus idem episcopus commiserit, secundum modum culpae directionem faciat per judicium aquae frigidae, aut per exsilium, sicut statutum est. Quicunque vero appropinquante Quadragesimae tempore, sive Ascensionis Domini, vel Pentecostes, [Col. 0745A] necnon et Adventus Domini, qui est per tregam Domini. castrum vel munitionem construere voluerit, non illi facere hoc liceat, nisi duas hebdomadas cunctis scientibus ante praedictum tempus incipiant. De debitoribus vero et fidejussoribus praecipimus ut si contendunt ea quae debent, projiciantur ab Ecclesia, et in illorum parochias nemo faciat sacrum ministerium usque praescripti debitores reddant debita. Oliveta namque, cujus pignoribus in ipso aquarum diluvio pacem legimus terris redditam, et de cujus liquore sanctum chrisma conficitur, necnon et altaria sancta illuminantur, sub tam firmam pacem statuimus ut nemo Christianorum eam praecidere audeat, vel ad deformitatem truncare, neque earumdem fructus rapere. Quod qui fecerit, juxta [Col. 0745B] quod definitum de caeteris, per tregam Dei ea emendet. Oves ergo et earum pastores eas custodientes similiter in tregam Dei permaneant cunctis diebus in cunctis locis, ita ut nullus Christianus eas depraedare praesumat, neque illas neque illarum pastores laedere vel invadere. Quod qui fecerit, per Dei tregam hoc totum emendet.


DE PACE.

Pacem autem a nobis sive a principibus olim constitutam mandamus sive firmamus ut ab hodierna die et deinceps ecclesiam nullus hominum infringat, neque mansiones quae in circuitu ecclesiarum sunt et erunt, neque aliquid ex omnibus quae infra XXX passus sunt ecclesiae et erunt, violenter [Col. 0745C] auferre audeat, aut praesumere (nisi episcopus, aut cui ipse jusserit, propter suum censum, aut propter hominem excommunicatum, excepta munitione quae infra praedictos passus XXX ecclesiae sita fuerit) ad concitandum bella et contentiones. Censemus iterum ut ne quis hominum terras vel res cujuscunque ecclesiae vindicare praesumat sine dono et permissione illius cujus eadem ecclesia fuerit. Redditus vero synodales nemo laicorum in opus suum retineat praeter consensum episcoporum vel clericorum, sed quibus jure debentur omnino restituat. Monemus iterum ut nullus laicorum in opus suum retineat primitias, neque oblationes, neque coemeteriorum pretia, neque ova, aut ea quae ad eos dantur per aspersionem salis et aquae in [Col. 0745D] Coena Domini, neque trigintarios (les trentenaires) qui recte debentur a clericis recipi pro fidelium defunctorum orationibus, sed clericis qui eisdem ecclesiis praesunt utendos relinquat; nec quidquam ex fevo quod pro eadem ecclesia tenet minuere praesumat. Clericis quoque, monachis, atque sanctimonialibus feminis, et comitibus eorum militaria arma non portantibus, ut aliquid ex bonis eorum nemo apprehendat, nec rapiendo auferat. Eas vero res, et terras, ac vineas, et caetera quae in jus proprium ac dominium canonici, et monachi, sanctimoniales feminae habent et habere noscuntur, nullus hominum vel feminarum invadere, rapere aut tollere [Col. 0746A] praesumat, nec aliquid inde usurpare; neque per vim, neque per vicariam, neque per districtionem ibi ullam hospitalitatem accipiat, nisi per missionem vel donum episcoporum vel canonicorum et abbatum, ad quos proprie eadem res pertinuerit, acquirere potuerint. Insuper eas villas et mansos, terras et vineas, sive ecclesias, quae a fidelibus Dei collatae esse videntur in opus canonicorum, ut commune inde viverent, quae veraciter sciri potest in hoc opus data esse noscuntur, nullius persona hominum ausus sit habere vel retinere, neque per vicariam, neque per fevum, neque per bajuliam, neque per ullam vocem, sine propria voluntate episcopi et canonicorum, vel abbatum, canonicorum, aut quos eas res pertinere noscuntur, [Col. 0746B] cum voluntate canonicorum suorum, nisi quantum praescripti canonici cum praescriptis senioribus communiter voluerint.

Statuimus autem inter vos de contentionibus terrarum, et de debitoribus et fidejussoribus, Dei auctoritate et nostra, ut nemo ex eis vindictam sumat donec ante sui proprii episcopi et potestatis cujus ditionis fuerit praesentiam veniens, causam suam exponat, ut alicujus eorum judicio terminetur atque definiatur. Episcopus autem et princeps regionis ipsius, quibus eadem res pertinuerit ad distringendum, noceat resistenti, et adjuvet obedientem. Nullus etiam Christianorum ullam substantiam villani non apprehendat, nisi tantum corpus suum [Col. 0746C] per forfacturam quam ipse per se faciat, et non distringat eum nisi per directum. Caballarium autem nemo apprehendat, ut redut [(3) 1Kb] faciat neque faciat, neque substantiam ejus tollat, nisi tantum per directum. Rapinas et praedas ex quibuslibet Christianorum nemo virorum aut mulierum faciat. Praecipimus etiam ut equas nemo rapiat, nisi homo desuper inventus fuerit armatus. Aleses vero nemo incendat. Furi praenotato et publico, latronique atque praedoni in Christianis nemo auxilium praebeat, neque ad illud agendum eum conducat, se sciente, usque ad satisfactionem veniant. Negotiatores et oratores qui ferunt sportas, nemo substantiam eorum apprehendat.

Hanc autem institutionem praedictam monemus [Col. 0746D] pariter et obsecramus ut omnes homines et feminae in praedictis comitatibus sive episcopatibus degentes firmiter teneant atque intente custodiant secundum suum posse. Quod si quis eorumdem hominum vel feminarum praedictam pacem ac institutionem praesumptuose infregerit, et infra XI dies non emendaverit, noverit se tandiu extraneum a Christianorum consortio et a liminibus sanctae Dei Ecclesiae segregatum donec ei cui damnum pertulerit duplum restituat, et potestati illius terrae in qua illud actum fuerit XL solidos emendet; et episcopo ejusdem terrae emendet, manu propria jurando super altare sedis, aut super quo liberavit, quo episcopus jusserit, quia amplius emendare non debeat pro transgressione [Col. 0747A] excommunicationis; aut emendet ei XL solidos sine sacramento. Dicimus iterum ut haec institutio ab omnibus firmiter teneatur sicut superius scriptum est, praeter eos qui de suo alode vel fevo sive bajulia institutores exstiterint. Quam institutionem quicunque transgressus fuerit, obedire nolens supradictis institutionibus, presbyter ei missam non cantet, neque ullum sacrum officium, neque communicet eum, vel sepeliat, se sciente. Si autem quislibet hominum vel feminarum ab hac die et deinceps ausu temerario hujus nostrae institutionis violator exstiterit, anathematis vinculo feriatur, et a sancta Dei Ecclesia procul pellatur, et ab omnium coetu Christianorum tandiu separetur donec ad satisfactionem indubitanter veniat.



IV. Excerpta concilii apud sanctum Aegidium habiti anno 1056.
[Col. 0747B]

Ex concilio apud sanctum Aegidium peracto, ubi facta est synodalis collatio Patrum, episcoporum videlicet Gallicanorum XXII; quorum unanimiter consensus et par votum hoc definivit quod hic titulatum memorandum mandamus, cum personis suppositis. Hi sunt: Raimbaldus Arelatensis, Laudegarius Viennensis, cum legatis Narbonensis primae praesulis vice fungentibus, Froterius Nemausensis, Ugo Uceticensis, Wilelmus Albiensis, Bernardus Lutevensis, Geraldus Vivariensis, Petrus Vasensis, Udalricus Tricastrinensis, Franco Vendacensis, [Col. 0747C] Clemens Cavillonensis, Petrus Aquensis, Pontius Massiliensis, Deodatus Telonensis, Gaucelinus Forojuliensis, Andreas Nicensis, Durandus Vincensis, Bertrandus Regensis, Ugo Senaciensis, Pontius Glandensis, Ugo Dignensis. Hi omnes collecti in unum tale sancitum dederunt decretum.

1. Canonicam promulgantes sententiam, ut loca canonicorum, ac monachorum coenobia, vel villas sacris ordinibus ecclesiarum designatas nullius conditionis persona invadere tentet ab hodie usque in perpetuum nec hospitalitatis causa, nec ingenio malae insitae consuetudinis, nisi cum necessitas coegerit, quantum ad usum naturae pertinuerit, sine destructione loci.

[Col. 0747D] 2. Ecclesias autem quae intra castellum aut civitatem fundatae fuerint, aut in villis vel in agris, illae videlicet in quibus aedificium ad debellandum non habetur, vel cum quibus seditio non exercetur, nec malefactorum excursus ad reparanda damna civilia vel communia fieri comprobatur, hanc pari consensu volunt et definiunt habere potestatem ut nemo infra terminum XXX dextrorum circa ecclesias positum quidquam rapere praesumat, nec ulli personae [Col. 0748A] nocenti aut innocenti malum ingerat, nisi cum ipso termino malefactor damnum intulerit. Hoc excommunicant sub anathemate in perpetuum.

3. Militibus autem majoribus vel minoribus hoc praecipiunt, ut ab hodie usque in nativitatem sancti Joannis nullus arma ferre praesumat quacunque de causa, nisi sui solutione episcopi.

Data pridie Non. Septembris.



V. Concilium Trojanum habitum ab Urbano II anno 1093.

Anno Dominicae Incarnationis 1023, indictione I, hebdomada Quadragesimae prima, VI Idus Martii, convenit Trojae in Apulia concilium episcoporum fere LXXV, abbatum XII. Secundo itaque die, cum [Col. 0748B] de quibusdam infra consanguinitatis lineam copulatis actum fuisset, tandem consentientibus omnibus hoc super eis capitulum promulgatum est.

1. Episcopi quorum dioecesani sunt eos usque in Pentecosten trina advocatione conveniant. Tunc si duo viri [(4) 1Kb] , vel tres, consanguinitatem jurejurando firmaverint, vel ipsimet forte confessi fuerint, conjugia dissolvantur. Si vero neutrum contigerit, episcopi eos per baptismum Christi, per fidem Christi, per Christi judicium, in vera obedientia obtestentur quatenus palam faciant utrum se, sicut fama est, consanguineos recognoscant. Si negaverint, sibi ipsis relinquendi sunt, ita tamen ut si aliud in conscientia habeant, se a liminibus Ecclesiae, a corpore et sanguine Domini, a fidelium communione [Col. 0748C] neverint segregatos, atque infames effectos, donec ab incesti facinore desinant. Si se judicio episcoporum segregaverint, si juvenes sunt, alia matrimonia contrahere non prohibeantur.

2. Si quis treviam Dei fregerit, usque tertio ad satisfactionem ab episcopo moneatur. Quod si nec tertio satisfacere consenserit, episcopus, vel cum metropolitani consilio, aut cum duobus aut uno vicinorum episcoporum, in rebellem anathematis sententiam dicat, et per scripturam episcopis circumquaque denuntiet. Sic excommunicatum episcoporum nullus in communionem suscipiat; imo, scriptura suscepta, sententiam quisque confirmet. Si quis aliter praesumpserit, ordinis sui periculo subjacebit. Responsum est ab [Col. 0748D] omnibus: Fiat.



VI. Synodale decretum de pace, quae vulgo TREVIA DEI dicitur [(5) 3Kb] , constitutum a Willelmo seniore, rege Anglorum ac duce Northmannorum, et episcopis Northmanniae, apud Cadomum an. 1042 [(6) 1Kb] . (MANSI Concil. t. XIX, col. 597 ex BESSIN., Concil. prov. Rothom.)

Fratres in Domino charissimi, in pace quae vulgo dicitur trevia Dei, et quae die Mercurii sole occidente [Col. 0749A] incipit, et die Lunae sole nascente finit, haec quae dicam vobis promptissima mente dehinc in antea debetis observare. Nullus homo, nec femina hominem aut feminam unquam assaliat, nec vulneret, nec occidat, nec castellum, nec burgum, nec villam in hoc spatio quater dierum et quinque noctium assaliat, nec depraedetur, nec capiat, nec ardeat ullo ingenio, aut violentia, aut aliqua fraude. Quod si aliquis, quod absit, illam non tenendo quae praecipimus infregerit: si non XXX annorum poenitentiam in exsilio fecerit, et antequam ab episcopatu nostro exeat, quidquid fecit contra pacem, emendaverit, a Domino Deo sit excommunicatus, et a tota Christianitate sit separatus. Quicunque vero illi aliqua in re communicaverit, aut consilium sive adjutorium dederit, [Col. 0749B] aut ullum colloquium, nisi ut ad poenitentiam veniat, et ut dictum est, ab hoc episcopatu exeat habuerit, similiter sit excommunicatus, donec ad emendationem venerit. Quod si ille sanctae pacis violator miserrimus, priusquam accepta poenitentia XXX annorum exsul moriatur, nullus Christianorum praesumat illum visitare, aut corpus a loco in quo jacuerit tollere, nec quidquam ex substantiae suae bonis accipere.

Praeterea, fratres, hanc pacem et treviam Dei, de terris ac de bestiis, insuper de rebus omnibus quae haberi possunt, tenebitis inter vos. Quod si quis aut aliquam bestiam, aut etiam obolum sive vestimentum in ista pace tulerit alieni, sit excommunicatus donec ad emendationem veniat. Quod si [Col. 0749C] ad emendationem voluerit venire, primum reddat quod rapuit, aut tantum quanti erat pretii quod abstulit. Dehinc VII annis poeniteat infra episcopatum. Si autem moriatur priusquam satisfaciat et poenitentiam sumat, non sepeliatur, nec a loco quo obiit moveatur, nisi pro illo parentes ejus satisfecerint ei, cui injuriam fecit. Caeterum in hac pace nullus nisi rex aut comes hujus patriae caballicationem aut hostilitatem faciat: et quicunque in caballicatione aut hostilitate regis fuerit, in hoc [Col. 0750A] episcopatu nihil plus quam sibi ac suis equis necessaria ad victum accipiant. Mercatores autem, et omnes homines qui ab aliis regionibus per vos transierint, pacem habeant a vobis.

Hanc etiam Dei treviam ab initio Adventus Dominici usque ad octavas Epiphaniae, et a Capite Jejunii usque ad octavas Paschae, et a diebus Rogationum inchoantibus usque ad octavas Pentecostes per omnes dies tenebitis. Presbyteris autem praecipitur ut in festivitatibus ac diebus Dominicis omnes illos qui hanc pacem observaverint, pro illis preces agendo, benedicant; illos vero qui infregerint, aut qui infractoribus consenserint, maledicant. Si quis autem se pacem nescienter dixerit infregisse prius sacramentum faciat, calidumque [(7) 1Kb] judicii ferrum portet.



VII. Germanicum incerti loci concilium quo Trevae Dei pia et sancta institutio stabilita est, anno circiter 1041 celebratum. (MANSI, Concil. t. XIX, col. 593, ex ms. Talverae.)
[Col. 0750B]

In nomine Dei Patris omnipotentis, et Filii, et Spiritus sancti. Raginbaldus Arelatensis archiepiscopus, cum Benedicto Avenionensi, et Nitardo Nicensi episcopis, necnon et venerabili abbate domno [(8) 1Kb] Odilone una cum omnibus episcopis, et abbatibus, et cuncto clero per universam Galliam habitantibus, omnibus archiepiscopis, episcopis, presbyteris, et cuncto clero per totam Italiam commorantibus, gratia vobis et pax a Deo Patre omnipotente, [Col. 0750C] qui est, et qui erat, et qui venturus est.

Rogamus vos, et obsecramus omnes, qui timetis Deum, et creditis in eum, et ipsius sanguine redempti estis, ut caveatis et provideatis vos ad salutem animarum et corporum, et sequamini vestigia Dei, pacem habentes ad invicem, ut cum ipso mereamini pacem, et tranquillitatem perpetuam possidere. Recipite ergo, et tenete pacem, et illam trevam Dei, quam et nos, divina inspirante misericordia de coelo nobis transmissam jam accepimus et firmiter tenemus, ita constitutam, et dispositam, videlicet ut ab [Col. 0751A] hora vespertina diei Mercurii inter omnes Christianos amicos et inimicos, vicinos et extraneos, sit firma pax et stabilis treuva usque in secundam feriam, id est die Lunae ad ortum solis, ut istis quatuor diebus ac noctibus omni hora securi sint, et faciant quidquid erit opportunum ab omni timore inimicorum absoluti, et in tranquillitate pacis, et istius treuvae confirmati. Quicunque hanc pacem, et treuvam Dei observaverint, ac firmiter tenuerint, sint absoluti a Deo Patre omnipotente, et Filio ejus Jesu Christo, et Spiritu sancto, de sancta Maria cum choris virginum, et de S. Michaele cum choris angelorum, et de S. Petro principe apostolorum cum omnibus sanctis, et fidelibus cunctis nunc et semper, et per omnia saecula saeculorum. Qui vero treuvam promissam [Col. 0751B] habuerint, et se sciente infringere voluerint, sint excommunicati a Deo Patre omnipotente, et Filio ejus Jesu Christo, et Spiritu sancto, et de omnibus sanctis Dei, sint excommunicati, maledicti, et detestati hic et in perpetuum, et sint damnati sicut Dathan, et Abiron, et sicut Judas, qui tradidit Dominum, et sint dimersi in profundum inferni, sicut Pharao in medio maris, si ad emendationem non venerint, sicut constitutum est. Videlicet si quis in ipsis diebus treuvae Dei, homicidium fecerit, exsul factus, atque a propria patria ejectus Jerusalem tendens, longinquum illic patiatur exsilium. Si vero in aliis quibuslibet rebus supradictam treuvam Dei et pacem fregerit, examinatus per decreta legum saecularium, juxta modum culparum cogatur persolvere, [Col. 0751C] et per sanctorum canonum regulas duplicata poenitentia judicabitur. Quod ideo dignum ducimus, ut si promissionem illic factam in aliquo corrumpere praesumpserimus, mundano, et spiritali judicio dupliciter condemnemur. Credimus namque istam causam a Deo nobis coelitus inspiratam divina [Col. 0752A] opitulatione, quia apud nos, ut credimus, nihil boni agebatur, quando a Deo populo suo transmissa est. Dominica certa dies non celebrabatur, sed cuncta servilia opera in ea fiebant. Promisimus itaque Deo ac devovimus quatriduum, ut supra diximus, ut feria V propter ascensionem, feria VI propter Christi passionem, sabbatum pro veneratione sepulturae, et ut Dominica resurrectio inviolabiliter celebraretur, ab omnibus rurale opus in ea omnino non fieret, inimicus inimicum non formidaret, secundum auctoritatem a Deo collatam, et ab apostolis traditam. Omnes, qui hanc pacem, et Dei treuvam amaverint, benedicimus, et absolvimus, sicut superius dictum est. Illos autem, qui contradicunt, excommunicamus, maledicimus, et anathematizamus, et a liminibus [Col. 0752B] sanctae matris Ecclesiae eliminamus. Cum autem evenerit cuiquam vindicare in eos qui hanc chartam et Dei treuvam irrumpere praesumpserint, vindicantes nulli culpae habeantur obnoxii, sed sicut cultores causae Dei ab omnibus christianis exeant, et redeant benedicti. Si vero residuis diebus aliquid sublatum fuerit, et in diebus treuvae obviaverit, omnino non teneatur, ne occasio inimico data videatur. Praeterea rogamus vos, fratres, ut in quacunque die apud vos praedicta pax et treuva constituta fuerit, ipsum diem devote recolatis in nomine sanctae Trinitatis. Latrones quoscunque de vestra regione ejiciatis, et abominemini, maledicatis, et excommunicetis ex parte omnium sanctorum qui supra scripti sunt. Decimas vero vestras et primitias [Col. 0752C] de laboribus vestris Deo offeratis. De bonis vestris ad ecclesias deportetis pro salute vivorum et defunctorum, ut Deus vos liberet ab omnibus malis in hac vita, et post hanc vitam perducat vos ad regna coelorum, qui cum Deo Patre, et Spiritu sancto vivit et regnat Deus in saecula saeculorum. Amen.




[Col. 0751]
RHYTHMUS SATYRICUS DE TEMPORIBUS ROBERTI REGIS
(MABILL., Analect. nov. edit., p. 366.)





[NOTA.]

Hos rhythmos ex ms. codice Belvacensi eruit venerabilis vir Godefridus Hurmannus, canonicus Belvacensis. Landricus, qui praecipuus scenae artifex, est filius Bodonis, comitis Nivernensis, dominus Dunensis, contra quem Fulco Nerra graves gessit discordias. Landricus vir iniquus, dolo et omni malitia repletus dicitur in capite 7 De gestis consulum Andegavensium. Qui mores recte huic loco quadrant. Idem hic dictus Achitophel, Crassus, Architriclinus, et Eglon. Adversarius ejus Odo, Campaniae comes, Lapis in Sion appellatus. Nabuzardan, ipsiusmet fautor, videtur esse Hugo Belvacensis, qui inter ipsum regem Robertum ejusque conjugem nequam semen odii sparsit, suique gratia praemii reginam ei fecerat odiosam, tantam a rege gratiam consecutus, ut comes palatii haberetur, ex iisdem gestis in tomo X. Spicilegii, pag. 466. Adalbero, episcopus Laudunensis, alio nomine Ascelinus, vetulus traditor et falsus episcopus Lauduni dictus, quod Carolum ducem Lothariensium, cujus consiliarius erat, cujus in verba juraverat, die Coenae Dominicae, anno 990, Hugoni, regi Francorum, portis Lauduni nocte patefactis, tradidit. Is antea Lotharii regis favore anno 977 Roriconi in sedem Laudunensem successerat. Vixit ad annum circiter 1030. Quo tempore Widonem clericum, Beroldi Suessionensis episcopi nepotem, sibi successorem contra praescripta canonum allegit: qua de re Geraldi Cameracensis antistitis graves epistolae exstant, tum ad ipsum Adalberonem, tum ad Ebalum metropolitanum, tum ad Beroldum Suessionensem. Forsan is est Wido cui gratiam sive apud regem, sive apud reginam Constantiam Landricus praeripuisse hic perhibetur. Idem ipse clericus est dictus, ob idque, nempe quod regia gratia cecidisset, tristis. Hinc missi legati Calam, et Cala Worchias et Parisios, ubi rex versabatur, ut gratiam resarciret. Idem Landricus Henrico tollit feminam, id est Constantiam [Col. 0753] reginam ejus matrem, quae Henrico adversabatur. Constantia petit Vasconiam: cum interim Achitophel seu Landricus Bertam, ob consanguinitatis et affinitatis vinculum a Roberto Gregorii V judicio antea separatam, in regium torum (quod aliunde incognitum) reduxit, atque Roberti filios Hugonem monachum, Henricum aedituum, Robertum episcopum fieri machinabatur, Pruvini ipse promissione ob malas artes a Berta delusus. Is mihi videtur hujus aenigmaticae satyrae sensus; qui si quibusdam minus arridet, alium afferant, per me licet, meliorem. Certe quod Landricus Robertum regem facere episcopum meditabatur, non de alio quam de Roberto Roberti regis filio interpretari vix caetera sinunt: cum id in ipsum patrem agitare longe esset a Landrici animo, qui Bertam ei reconciliaverat. Hugo Absalon dici videtur ob decoram formam et caesariem, qui Landrici consilia spreverit. Lapis ille in Sion, qui Landricum spiritualiter contrivit, non alius, ut jam dixi, quam Odo Campaniae comes, Landrici adversarius et debellator, ex lib. De gestis consulum Andegavensium, cap. 8. Nec mirum, quod Constantiam reginam, Odonis sororem, Landricus, Odonis aemulus, ex aula deturbare sategit, idque tandem re vera perfecit. Caeterum Berta in Roberti amores redire meditabatur, teste Odoranno, cum Robertus iter Romanum aggressus est. At diversum videtur fuisse istud factum, quod rhythmi hujus auctor hoc loco commemorat, cum tempus et aliae circumstantiae non conveniant.



[Col. 0753A] Orbis magni monarchiam dolus Landrici nititur
Per energiae studium solemniter evertere.
Est lapis unus in Sion, quem dicunt petram scandali.
Quae cecidit super caput Achitophel jam septies
Sed cum cadit lapis semel, cadit vi septenaria:
Contritum spiritaliter Burgundionem vidimus.
Achitophel Burgundia aetati nostrae reddidit,
Multum crinitus Absalon cujus sprevit consilium.
Intrat saepe palatia versipellis regalia,
Occultat nasum pellibus, pectus subdendo fraudibus.
Jam Catilina nequior amicis praebet osculum;
Sed praetendit decipulas sapore fellis ebrias.
Alter Jugurtha loquitur, non ex fide, sed de fide,
Pro veris amicitiis reddens inimicitias.
[Col. 0753B] Ad regum pergens solium, Ceges salutat, non amat:
Sed est quasi tugurium alto cucumerario.
Non est auditus in Thevan, nec inventus in Corbanan,
Prior risus in vultibus, amicis ignorantibus.
Sed didicit episcopus, quod tristis fuit clericus:
Itur a Chela Worchias, a Worchiis Parisius.
Crassi risus commotio est regni perturbatio:
It juxta saepem mingere qui reges scit seducere.
Statum subvertit principum, hostis Francorum procerum,
Diffusis currens ratibus, sicut Crassus vulpennius.
Non percipit Adalbero, Achitophel cur rideat:
Vulpes portat in pectore, qui suis nescit parcere.
[Col. 0753C] Dolis armatus justifer [f., furcifer] Heinrico tollit feminam,
[Col. 0754A] Prius Widoni gratiam, timens sponsae prudentiam.
Uxor petit Vasconiam, Achitophel malitiam,
Dum per jurandi sarcinam totam conturbat patriam.
Honoris fundit terminum, intrans Regis palatium,
Henricus sit aedituus, dicit Bodonis filius.
Fiat rex Hugo monachus, rex Robertus episcopus;
Habens hic vitam simplicem, alter vocis dulcedinem.
Obscura fraudum legio regnat Landrici stomacho,
Cujus munit sententias Nabuzardan auctoritas.
Cachinnis ostendit dolum, respectus et periculum:
Acuta sunt novacula perfidiae duritia.
Promissionis scissio praesentatus in subdolo,
Verborum sub membraculo in mendoso volutabro.
Saliva mista fraudibus ejus versatur fraudibus:
[Col. 0754B] Sermones cum periculis ejus versantur syllabis.
Herodiadis nuptias renovavit illicitas:
Incesta propter basia spereat Pruvini moenia.
Architriclinus impius gavisus est pro moenibus:
Potentiorem fieri se credidit pro nuptiis.
Dormivit rex in lectulo, Landrici pontificio:
Dormit Bertae promissio, irascitur Burgundio.
Eglon noster novissimus, cujus ut non turpissimus:
Multis est fastus dapibus, non placet Pruvinensibus.
Secundum lunam patitur, spe varia confringitur:
Pruvinum nunquam perdidit, quod habere non potuit.
Plumbi scribatur lamina, ne transeat memoria:
Ut posteri sint providi, si post mortem surrexerit.
Achitophel prosperitas est Europae captivitas,
[Col. 0754C] Qui pejor fit quotidie, periturus tardissime.




[Col. 0755]
RHYTHMI VETERES. I RHYTHMUS MILITUM MUTINENSIUM. II RHYTHMUS DE LUDOVICO II IMP. PER ADELGISUM CAPTO PRAECEDIT L. A. MURATORII DISSERTATIO DE RHYTHMICA VETERUM POESI
(Antiq. Ital. III, 664.)





[DISSERTATIO.]

[Col. 0755A] Non minus quam Italica lingua originem suam barbaricis temporibus debet Italica poecis, cujus tamen fundamenta altius sunt nobis investiganda. Aristoteles in principio poetices inquirens unde ortum poesis habuerit, statuit eam ex amore imitationis prodiisse, qui hominibus insitus est, atque ex amore harmoniae et rhythmi. Praecipue vero ait: , , ( , ) , quae Latine ita sonant: Cum ergo secundum naturam sit in nobis ipsum imitari, et harmonia et rhythmus (nam metra particulas esse rhythmorum manifestum est) a principio [Col. 0755B] qui natura maxime ad haec apti erant, paulatim promoventes, genuerunt poesim, extemporanee versificantes. Mirum quantum ad haec verba haeserint, certarint, ingeniumque suum torserint Aristotelicae poetices interpretes, praesertim Itali, quod nempe vim vocis rhythmi assequi satis non possent, et harmoniae vocem hic aliter, aliter ille explicarent. At germanus Philosophi sensus est, nos ex institutione naturae delectari non solum imitatione, sed etiam harmonia, hoc est modulatione et musica harmonica, sive ea ex cantu aut voce animantium nascatur, sive ex sonitu instrumentorum musicorum; atque insuper rhythmo, id est ordine et collocatione verborum ita conjunctorum, aut desinentium, ut voces etiam sine cantu, ac tantummodo pronuntiatae, [Col. 0755C] consonantiam, ac quamdam, ut ita dicam, melodiam reddant, et delectabili jucundaque sensatione auditorum aures feriant. Metri autem nomine significatur oratio, quarumdam legum inventione et constitutione ita ligata et fabricata, ut certo pedum numero constet, et in ipsis pedibus exacte ratio habeatur syllabarum longarum et brevium. Metra autem versus poetarum ideo appellati sunt, quod [Col. 0756A] idem sit ac mensura. In versibus vero ad leges poeticas constructis et vinctis ita mensura temporis servatur, ut eadem semper recurrat in ejusdem generis versibus, sive longis pedibus illi, sive brevibus, sive mistis constent. Scribit autem Quinctilianus Institution. Oratorian. lib. IX, cap. 4, longam syllabam esse duorum temporum, brevem unius, etiam pueri sciunt. Proinde in periodis rhetorum occulta arte elaboratis concentus quidam auditur, eaque de causa tum Tullius, tum idem Quinctilianus rhythmum in oratione procurandum jubent, non autem metrum. Praecessit autem Aristoteles, scribens Rhetoric. lib. III, cap. 8: , : id est, rhythmum oportet habere orationem, non vero metrum. Alioquin, [Col. 0756B] ut ille addit, poema erit. Ad quem locum Cicero respiciens, ubi de ipso Aristotele loquitur, ait: Is igitur versum in oratione vetat esse, numerum jubet. Vertit ille versum, vero numerum, unde numerosa oratio dicta etiam fuit. Inde ergo exorta est poesis, uti Philosophus recte monuit, quod primo quidam populi (sive Hebraei, sive Graeci, sive quisquis alius, hoc enim nihil moror) cum in sacrificiis, aut in nuptiis, conviviis, victoriis aliisve tripudii et laetitiae publicae vel privatae temporibus, harmoniae operam darent, tibiis aut fidibus utentes, sensim vocem et cantum jungere sono tibiae aut citharae coeperunt. Quam in rem compositionem quamdam dictionum et pedum adhibebant, in quorum structura rhythmus, sive concentus [Col. 0756C] audiebatur, cum in uno commate vocum ac pedum connexio alteri subsequenti commati responderet. Sed tunc nulla, aut certe exigua cura fuit brevitatis aut longitudinis syliabarum, cum satis foret ita construere brevem illam orationem, et statuere aliqualem pedum numerum atque mensuram, ut ad aurium judicium inde exsurgeret aliquid modulationis atque concentus. Versus appellari coepta [Col. 0757A] est ejusmodi brevis orationis structura, quam non meditatio, sed extemporanea vis ingenii effundebat, ut nostris quoque temporibus ab iis rusticis praestatur, qui ex tempore versus faciunt. Haec poeseos fuere primordia. Cum vero delectatio inde in auditorum aures animumque non modica flueret, rem imperfectam sensim docti et egregii viri perfecerunt, invectis nempe nonnullis legibus, quibus deinceps versus construerentur, et adhibita in illis castigatiore mensura pedum, ita ut rigide etiam temporis ratio et uniformitas servaretur in usu syllabarum brevium atque longarum. Priores versus rhythmici appellati sunt, metrici vero secundi. Atque hinc intelligimus cur sanctus Augustinus, lib. III, cap. 2, de musica scripserit: Quocirca omne [Col. 0757B] metrum rhythmus; non omnis rhythmus etiam metrum est. Exempli enim gratia in Virgilii aut Homeri versibus hexametris non solum rhythmus, seu melodicum quidquam auditur, sed etiam metrum, hoc est accurata observatio temporis, deprehenditur, cum sive brevibus, sive longis pedibus versum poeta efformet, atque in singulis hexametris semper viginti duo tempora vocis occurrant. Eadem est proportio in reliquis versuum generibus apud meliores poetas. At in versibus rhythmicis ita quidem ex copulatione verborum ac pedum etiam numero saepius observato concentus aliquis enascitur, ut audienti voluptas creetur; sed ibi aut parum aut nihil sollicitus est artifex brevibusne an longis pedibus utatur: legemque respuit et compedes quos [Col. 0757C] sibi praestantes poetae jam diu posuerunt. Dicis causa, penultimus hexametri pes dactylum exigit, hoc est tres syllabas, quarum prima longa sit, reliquae duae breves, uti carmina, turgidus. Verum Quinctiliano monente lib. IX, cap. 4, rhythmo indifferens est dactylusne ille priores habeat breves, an sequentes; ac propterea idem est rhythmum conficienti adhibere tribrachum, e tribus brevibus compositum, ut macula, canimus; an anapaestum ex duabus brevibus et longa conflatum, ut rutilans, Erato; aut creticum ex longa, brevi et longa contextum, ut Achates, fulgidis. Sonum istae quoque voces reddunt similem aut proximum dactylo; et qui aures tantum judices habet, nihil aut parum discriminis deprehendit inter sonum istorum pedum, qui tamen [Col. 0757D] apud metricos poetas diversus plane censetur. Qua olim arte, quave pulsatione vocis antiqui Graeci et Latini distinguerent verborum praecipue dissyllaborum brevitatem ac longitudinem, incompertum mihi fateor. Frustra enim intenta aure nunc quaero, cur vox mala, sive res malae, diversam temporis rationem habeat a mala, id est poma, aut gena, cum utriusque vocis sonus idem mihi sit, alius autem secundum prosodiae leges habeatur.

Itaque duplex poeseos genus olim exsurrexit; alterum antiquius, sed ignobile ac plebeium; alterum nobile, et a doctis tantummodo viris exscultum. Illud rhythmicum, illud metricum appellatum est. Sed quod potissimum est animadvertendum, [Col. 0758A] quanquam metrica poesis primas arripuerit, omniumque meliorum suffragio et usu probata, laudibus ubique ornaretur, attamen rhythmica poesis non propterea defecit apud Graecos atque Latinos. Cum enim vulgus indoctum et rustica gens poetam interdum agere vellet, neque legibus metri addiscendis par esset, quales poterat, versus efformare perrexit, hoc est rhythmo contenta, metrum contempsit. Metrum, inquam, hoc est rigidas prosodiae leges, quas perfecta poesis sequitur. Caeteroqui latiore significatione metri quoque nomine donatos interdum video rhythmicos versus, quod et in iis aliqua mensura pedum et temporis observaretur. Primi autem rhythmicos versus, atque adeo poesim invexere apud Latinos rustici, quibus tamen praeiverant [Col. 0758B] Graeci. Mos enim eorum fuit post messem sese exhilarare, conviciis alternis sese ferientes, et versibus rhythmicis certantes, qui Fescennini etiam appellati sunt. Rem describit Horatius lib. primo, epistola prima, et Agricolis priscis eorum originem tribuit, ac tandem ait:

Fescennina per hunc inventa [an potius invecta?] licentia morem,
Versibus alternis opprobria rustica fudit.
Par est Tibulli sententia lib. II, elegia secunda.

Agricola assiduo primum lassatus aratro
   Cantavit certo rustica verba pede.
Livius quoque initio lib. VII Annal. de ludionibus Etruscis loquens, ait: Imitari deinde eos juventus simul inconditis, inter se jocularia fundentes, versibus [Col. 0758C] coepere. Versus inconditos Livius appellat eorum versus, quod et facit Vergilius in ecloga secunda, atque in lib. II Georgicor., ubi incomptos dicit rusticorum versus, quod nempe rudes forent, neque certa prosodiae ratione incederent. Ejusmodi versus infra ab eodem Horatio appellatur horridus, id est rudis et incomptus. Neque dispar fortasse fuit Saturnius, nam Saturni tempore illud versuum genus in usu fuisse credebatur.

. . . . . . . . . . . Sic horridus ille
Defluxit numerus Saturnius. . . . . .
Numerus Latina vox rhythmum Graecum exprimit. Pergit scribere Horatius:

. . . . . . . . . . . . Et grave virus
Munditiae pepulere. Sed in longum tamen aevum
[Col. 0758D] Manserunt, hodieque manent vestigia ruris.
Hoc est, quamvis a Graecis didicerimus metri regulas, et pro rudibus rusticorum rhythmis castigatos nunc politosque versus conficiamus, attamen rhythmica poesis perduravit semper, et adhuc apud vulgus viget. Horatii interpretes in hunc locum verba Servii proferunt, qui ad lib. II Georgicor. versus incomptos a Virgilio memoratos explicans, carminibus, ait, Saturnio metro compositis, quae ad rhythmum solum vulgares componere consueverunt. Quare conjicere hinc possumus eosdem fuisse olim Saturnios et Fescenninos versus. Obstat tamen Asconius, qui commemoratur senarius hypercatalectus, qui et Saturnius dicitur: haec enim indicare possunt versum [Col. 0759A] illum non rhythmicum, sed metricum fuisse. Attamen Livius iterum audiatur, qui poesi paulatim nitorem accessisse scribens libro eodem septimo ait: Non sicut ante Fescennino versu similem, incompositum temere, ac rudem, alternis jaciebant. Quibus ille verbis describit primos Latinorum versus; incompositos, videlicet ex tempore et improviso effusos, atque procusos sine exacta ordinis ac temporis observatione, quam in metris ad prosodiae leges compositis sentimus, ideoque impolitos ac rudes. Cum vero in nimiam dicacitatem ac satyram ejusmodi Fescennini seu joculares versus ruerent, legibus Romanis eorum licentia compressa est, ita ut fas tantummodo fuerit per eos mordere in nuptiis atque triumphis. Vide Ferrarium lib. VI De [Col. 0759B] veter. acclamationib., capite decimo, qui rem illustrat atque exempla profert. Inclinante autem Romanorum imperio, oblectatum fuisse populum hujusmodi quoque rhythmis, satis prodit Vopiscus in Aureliano, cujus verba multis illustravit Salmasius. Tum vero sub Augustis Christianis, sed potissimum sub regibus barbaris, multus rhythmorum usus fuit, non ad maledicentiam aut vituperationem, sed ad honesta quaevis argumenta, ac praecipue ad laudes Dei atque sanctorum, sive etiam viventium. Quamvis enim nullo unquam tempore Metrica poesis defecerit, suosque poetas, vincta oratione utentes, neque omnes contemnendos, singula saecula ostendere potuerint, attamen cum bonis litteris magnum vulnus inflictum fuisset, et ignorantia plerosque [Col. 0759C] tunc hominum teneret, prosodiae legibus pauci studebant, eratque iis levius negotium sese exercere in rhythmis, quod nempe id genus lucubratiunculae minus curae atque laboris exigeret. Proinde videas medii aevi scriptores tum rhythmica, tum metrica opuscula commemorare atque distinguere. Sanctus Bonifacius Moguntinus episcopus circiter annum Christi 740, epistol. 4 scribit: Obsecro ut mihi Aldhelmi episcopi aliqua opuscula, seu prosarum seu metrorum, aut rhythmicorum dirigere digneris. Litterariae Historiae scriptores commemorant Aldhelmi istius librum De Metrorum generibus, sive De arte metrica. Ita Alvarus Hispanus scriptor circiter annum 847, in Vita sancti Eulogii, haec [Col. 0759D] habet verba: Epistolatim invicem egimus, et rhythmicis versibus nos laudibus mulcebamus. Ekkehardus in Vita beati Notkeri Balbuli, apud Goldastum, tomo primo, pag. 237, Rer. Alamann., cap. 16, haec scribit: Sequentias, quas idem Pater sanctus fecerat, destinavit per bajulum urbis Romae papae Nicolao et Liutwardo Vercellensi episcopo, tunc tempore Karoli Magni imperatoris (id est Caroli Crassi circiter annum 883). Qui venerandus apostolicae sedis pontifex omnia quae beatus vir Notkerus dictaverat, canonizavit videlicet hymnos, sequentias, tropos, litanias, omnesque cantilenas rhythmice, metrice, vel prosaice, quas fecerat, etc. Porro idem Ekkehardus, seu alter, cap. 1 De casib. S. Galli, agens de Salo mone abbate et episcopo Constantiensi, haec scribit: [Col. 0760A] Scholas praeteriit, ostium aperuit, et intravit. Erat utique jus illorum, sicut hodie quidem est, quoniam exleges quidem sunt, ut hospites intrantes capiant; captos, usquedum se redimant, teneant. Vide quam vetustus sit abusus qui in Ticinensi gymnasio perdurare adhuc dicitur. Spupillare appellant. Post multa discipuli illi, medii rhythmice, caeteri vero metrice effantur:

Quid tibi fecimus tale, ut nobis facias male?
Appellamus regem, qui nostram fecimus legem.
At alter versificator inquit:

Non nobis pia spes fuerat, cum sis novus hospes,
Ut vetus in pejus transvertere tute velis jus.
Sic Hermannus Contractus apud Pezium in praefatione [Col. 0760B] ad Thesaur. Anecdotor. Rhythmicum hunc versum habet:

Carmen oro pange metro, seu canore rhythmico.
Ordericus quoque Vitalis saeculo XII rhythmicos versus laudat; et circiter annum 1145, Silvester Giraldus Britannus in Speculo Ecclesiae lib. IV, cap. 16, de quodam Golia haec tradit: Litteratus affatim, sed nec bene morigeratus, nec disciplinis informatus, in papam et curiam Romanam carmina famosa pluries et plurima, tam metrica quam rhythmica, non minus impudenter quam imprudenter evomuit. Quae omnia satis indicant quanto olim in usu fuerit rhythmica poesis, neque ab ea interdum abhorruisse doctos etiam viros. Qua ratione vero a metris rhythmi different, Beda saeculo VIII, in lib. De metris ita [Col. 0760C] explicuit: Videtur autem rhythmus metris esse consimilis. Est autem verborum modulata compositio, non metrica ratione, sed numero syllabarum ad judicium aurium examinata, ut sunt carmina vulgarium poetarum. Et quidem rhythmus sine metro esse potest; metrum vero sine rhythmo esse non potest. Quod liquidius ita definitur: Metrum est ratio cum modulatione; rhythmus modulatio sine ratione. Isidorus quoque lib. primo, cap. 38, Origin. rhythmos a metris distinguit.

Age vero quis rhythmorum cursus fuerit, videamus. Paucis gressibus plerique iter suum conficiebant, distichorum, epigrammatum, odarum, aut hymnorum, cursum imitati, hoc est exigua aut [Col. 0760D] certe mediocri versuum serie contenti. Sed neque defuere qui ultra hasce metas progrediebantur, prout materies, aut artificis consilium exigebat. Rhythmopoeios autem si dixero omni versuum genere usos olim fuisse, quibus poetica disciplina est oblectata, fortasse non immerito dicam. Imo veri videtur simile lyricam poesim e rhythmorum artificibus tantam varietatem carminum primo didicisse, eamque paulatim metro adjuncto perfecisse. Dithyrambica enim poesis primis temporibus instituta, ex rhythmis varii generis. Proclo etiam teste, composita est; atque ut illinc tragoedia et comoedia ortum traxisse creditur, ita et lyrica credenda est. In hoc etiam consentire videtur scholiastes Aristophanis. Sed haec missa facio. Illud tantummodo [Col. 0761A] animadvertendum, Anacreontem, etsi inter lyricos Graecos suavitate et gratia excellat, attamen magna licentia ferri in versibus suis, usque adeo ut ad rhythmicam libertatem accedat. Accedit quod quae verba Horatii supra mihi commemorata sunt, de dithyrambis illius aetate efformatis dicta fuere lib. IV, ode 2. Inquit enim:

Seu per audaces nova dithyrambos
Verba devolvit, numerisque fertur
   Lege solutis.
Spartianus quosdam versus affert Adriani Augusti, videlicet:

Ego nolo Florus esse,
Ambulare per tabernas,
[Col. 0761B] Latitare per popinas,
Culices pati rotundos.
Vix dubito quin inter rhythmicos ii sint referendi, ut et alii quos idem Augustus moriens effudisse dicitur. In iis certe exactam metri rationem minime deprehendas. Attamen, ut verum fatear, rhythmi ipsi ita efformabantur, ut saepe aliquam metrorum speciem exhiberent. Nam si verum est quod Quinctilianus tradit lib. IX, cap. 4, Institution. oratoriar.: Metrici quidem pedes adeo reperiuntur in oratione, ut in ea frequenter non sentientibus nobis omnium generum excidant versus. Et contra nihil est prosa scriptum, quod non redigi possit in quaedam versiculorum genera. Quanto ergo facilius idem in rhythmis occurrat? Auctor vero est Leo Allatius in Diatriba [Col. 0761C] de Simeon. usum rhythmorum apud Graecos quoque recentiores perdurasse. Politicos versus ii appellabant, qui, ut ipse scribit, Iambicis et Anacreonticis ut plurimum constant: ita tamen ut nulla quantitatis syllabarum (quod accuratissime veteres observabant) ratio habeatur; tantum earum numerus, declinationesque accentuum attendantur. Quae ratio fingendorum carminum non nunc primum in ea natione, sed multis ab hinc saeculis in usu fuisse comperitur, ut videmus in Photii patriarchae, Christophori primi a secretis, Pselli, etc., versibus. Vossius quoque lib. primo, cap. 8, Institut. poetic. animadvertit rhythmum, non metrum, inesse in versibus politicis Constantini Manassis, Ttetzae, et similium. Tum subdit: Nec dubium quin antiquiores sint versus, [Col. 0761D] in quibus solum rhythmus est. Addit etiam: Poetarum aliqui solo erant rhythmo contenti; nec alio a vulgari sermone discrepabant. Alii rhythmum animabant sermone poetico. Alii denique etiam metrum superaddebant. Quod ipse didicit a Beda in libro De arte metrica. Sunt ejus verba connexa cum iis quae nuper attuli: Plerumque tamen casu quodam invenies etiam rationem in rhythmo, non artificii moderatione servatam, sed sono et ipsa modulatione ducente, quem vulgares poetae necesse est rustice docti faciant docte. Quo modo et ad instar iambici metri pulcherrime factus est hymnus ille praeclarus

Rex aeterne Domine
Rerum creator omnium,
[Col. 0762A] Qui eras ante saecula
Semper cum Patre Filius.
Et alii Ambrosiani non pauci. Item ad formam metri trochaici canunt hymnum de die judicii per alphabetum:

Apparebit repentina dies
Magna Domini, fur obscura
Velut nocte improvisos occupans.
Haec Beda. Nisi excidissent innumeri ex hisce rhythmis (neque enim par eorum cura habita est atque metrorum) ingentem in iis versibus varietatem nunc deprehenderemus. Equidem e ms. codice Ambrosianae bibliothecae descriptum dedi Antiphonarium Benchorensis monasterii, atque edidi tomo IV Anecdotor. [Col. 0762B] Latinorum. Ejus aetas ad saeculum Christianae aerae octavum referenda videtur. Complures ibi occurrunt hymni, quos omnes in rhythmicorum censum conjiciendos parum custodita metri ratio persuadet.

Praecipue vero in rhythmis frequens usus fuit versus trochaici catalectici, uti illum Terentianus Maurus appellat in lib. De litter. et metr. Imo reliquit et ille ex iis non paucos a se lucubratos. Exemplum ex eo proferamus.

Syllabas, quae ritae metro congruunt heroico,
Captus ut meus ferebat, disputatas attuli, etc.
Est celer phaselus ille, quem videtis hospites.
Ejusmodi versu dicteria praesertim efferebantur, ut est decantatum illud militum in Julium Caesarem, [Col. 0762C] dum triumphum Gallicum duceret:

Gallias Caesar subegit: Nicomedes Caesarem:
Ecce Caesar nunc triumphat, qui subegit Gallias:
Nicomedes non triumphat, qui subegit Caesarem.
Alterum exemplum Suetonius suppeditat, versus nempe in eumdem Caesarem tunc depromptos:

Urbani servate uxores. Moechum calvum adducimus.
Aurum in Gallia effutuisti; hic sumsisti mutuum.
Utrobique idem habes metrum, et dactylum in fine, et quindecim syllabas singulis in versibus; sed non eamdem brevium et longarum observationem. Quindecim, inquam, syllabas: paritatem enim syllabarum rhythmopoeii veteres fere semper curabant, [Col. 0762D] cum et ejusmodi versus canerentur ad musicos modos. Imo et saltatio addebatur, et quaedam digitorum percussio, ut Cicero, Quinctilianus et alii innuunt. Id quoque a Judaeis antea factum videtur. Neque enim tantummodo apud Romanos dicteria per rhythmos jactata in usu fuere, sed etiam apud Judaeos, et longe antea, quam a Romanis usurparentur. Vide lib. primum, cap. XVIII, vers. 6, Regum. Cum reverteretur, percusso Philisthaeo, David, mulieres cantantes, chorosque ducentes in occursum. Saul regis, praecinebant dicentes: Percussit Saul mille, et David decem millia. Male habuit regem aculeatus rhythmus, cujus voces antiquissimus interpres ita vertit, ut versum trochaicum inde contecerit, quales erant complures e veterum [Col. 0763A] rhythmis. Idque ea ratione factum, quod in Hebraico scomma illud duobus versiculis octosyllabis effertur hoc modo:

[Figure: [Hebrew text] 2Kb]
Icchà Saùl balafaju,
[Figure: [Hebrew text] 2Kb]
Vedavìd berivvodaju.
Atque hic mature animadvertas velim, in ejusmodi versiculorum fine syllabas consonas, quas rime Italice appellamus. Casune, an arte factum, judicent alii. De his infra sermo erit. Itaque sicuti cantilenae nostrae certis pedibus constant in singulis strophis, ut idem sit in omnibus musicus concentus, ita et veterum rhythmi processere. Eumdem vero morem retinuere Christiani barbaricis temporibus, cum [Col. 0763B] hymnos componebant; quod etiam e Benchorensibus nuper memoratis liquebit. Exempli gratia hos tantum commemoro, unum versum in duos versiculos dividens:

In prophetis inveniris
Nostro natus saeculo.
Ante saecla tu fuisti
Factor primi saeculi, etc
Cum jubet parvos necari,
Turba fecit martyrum.
Fertur infans occulendus,
Nili flumen quo fluit.
Allatius quoque praelaudatus animadvertit in versibus Graecorum politicis, in quibus, ut ipse scribit, syllabas quindecim nunquam excedunt; et si quae [Col. 0763C] ultra videntur, eas per aphaeresin, sive synaloephen, decurtant et absumunt. Ejusdem autem metri sunt Planctus rhythmicus super morte Constantini monachi Luxoviensis a Gudino monacho compositus, et Adelmanni Scholastici Rhythmi alphabetici de viris illustribus sui temporis, quos saeculo XI compositos Mabillonius V. cl. inter vetera Analecta edidit. Vide pariter inter Opera sancti Fulberti rhythmos, versibus minime distinctis editos. Floruit ille quoque saeculo XI. Similem etiam rhythmum Landulphus senior historicus Mediolanensis exhibuit, a me evulgatum tomo IV Rer. Italicar. Mihi de ipso infra sermo recurret. Alterum quoque vide a me publici juris factum in fine Paralipomen. Anonymi Salernitani, part. II tomi II Rer. Italicarum. Sed [Col. 0763D] supra caeteros rhythmos ii fortassis aestimandi, utpote antiquissimi, atque ad historiam perutiles, quorum primum, Veronae encomia complexum, suis Analectis Mabillonius idem adjunxit. Alterum in Mediolani laudem fabricatum edidi ego in eadem part. II tomi II Rer. Italicar. Uterque Veronensi rhythmopoeio natalem suum debet, aut saltem debet vitam, qua nunc fruitur, cum ex codicibus Veronensibus ambo deprompti cura tandem nostra in lucem emerserint. Et sane hoc praecipue titulo, tam Mabillonio quam mihi spes futura erat, nos gratiam inituros clarissimi viri marchionis Scipionis Maffeii Veronis, qui tum patriam suam, tum antiquam eruditionem summa cum laude illustrare pergit. [Col. 0764A] Sed quod mirere, vix aliud ille in consilio nostro reperit, nisi argumentum irae atque censurae. Quid amico viro hic minime probatum fuerit, quidve ille scripserit in Dissertatione, quam de versib. rhythmicis anno 1727 edidit, amice referam.

Moleste fert ille primo ejusmodi rhythmos a nobis fuisse productos, quales in mss. codicibus deprehendimus, hoc est erroribus scantentes. Deinde nos arguit quod non versibus distinctis, sed continuata oratione ad instar prosae, servato duntaxat stropharum ordine utrumque rhythmum prelo subjecerimus: Si fatti monumenti, scribit ille, non vanno stampati come le iscrizioni, o come i vecchi strumenti, senza mutar lettera, essendo che altro è un' originale d'antico notaio, dove più cose insegnano anche gli errori; [Col. 0764B] ed altro è un' istoria, o componimento tramandatoci dà copisti, i quali dalla mente, e dallo scritto dell' autore abbiano deviato scioccamente. In questo caso egli è necessario usar lucerna critica, e conoscere ed emendare, ove possiam farlo con sicurezza. Tum rhythmum a Mabillonio editum rursus ipse exerit, singulos versus distinguens; et errores, quoscunque potest adhibita emendatione tollit. Criticam viri doctissimi lucernam hercle ego et probo et commendo, quod est ad castigandos defaecandosque eosdem rhythmos: sed nemo fortassis erit qui homini plaudat insurgenti, non dicam, in me (hoc enim nihil refert) sed in Mabillonium, tam bene de litteris et de republica litteraria meritum, ac summa veneratione apud omnes dignum. Cum ex uno antiquissimo [Col. 0764C] ms. aliquod veterum monumentum describitur et evulgatur, rite semper munere suo fungitur editor, si quidquid codex ms. habet, fideliter exprimit, exceptis crassioribus quibusdam sphalmatis, quae uti in omnium oculos incurrunt, ita veniam dant cuncti, ut, ne monito quidem lectore, auferantur. Nunquam lectorem fallo, dum ego non fallar in intelligenda recteque reddenda antiqui illius codicis scriptura. Deinde vero liberum cuicunque critico lectori est, innuere meliores lectiones, castigare depravata, supplere quae desunt. Imo secus agere periculosum videatur, et praecipue cum de carminibus veterum agitur, quorum similes rhythmi sunt: delicatum enim artificium illorum est, neque nimium [Col. 0764D] in iis castigandis audendum, nisi de medela adhibita lector moneatur, cui meditanti forsitan melior in mentem venire possit. Si locus futurus esset regulae quam nunc primum procudit amicus Maffeius, miseros jam appellare liceret quosvis eruditos, qui monumenta veterum tenebris, nostro potissimum saeculo, eripuerunt, neque lucernam criticam ad singula accenderunt. Atque mea in primis deploranda fortuna foret, qui in Rerum Italicarum Collectionem tot historias intuli nunquam antea editas, easque dedi quales e mss. accepi, vitiis videlicet veterum librariorum saepe foedatas. Sed aliud certe eruditi orbis judicium erit. Mabillonio, mihi caeterisque anecdotorum editoribus unum plerumque consilium fuit, ac futurum est, nempe in litteratorum commodum [Col. 0765A] quae latebant in mss. luce donare, non autem subsistere ad omnia, expendenda meditatione rigida, atque expurganda, suscepta veluti anatome exquisita vitiosi ac inordinati corporis. Est hoc hominum majori otio fruentium; imo omnium esse potest, qui beneficio per nos delato uti deinde velint. Quamobrem morosus plane sit, qui celeberrimum illum vitum meque simul increpandos sibi sumat, quod rhythmos, quales in unico vetustissimo codice invenimus, versibus etiam indistinctis, quemadmodum reapse illos codex suppeditavit, ab interitu atque oblivione vindicaverimus, etiamsi omnes inde errores per nos non fuerint sublati. Sed quid plura? Censorem nostrum ad judicem egregium sisto, cujus calculo constabit quam levi fundamento nitatur novitia [Col. 0765B] hujusmodi censura. Is autem non alius est quam eruditissimus ipse Maffeius, qui primum editis Florentiae anno 1721, Cassiodorii Complexionibus, epistolam suam addidit, antea quoque evulgatam tomo V Italiae Sacrae, Venetae editionis, in qua rhythmum ipsum De laudibus Veronae a Mabillonio editum, non semel, sed bis, aeneis typis tradidit, atque iisdem plane verbis quae apud Mabillonium leguntur, et nulla facta versuum distinctione, nullaque adhibita critica lucerna; cum tamen in eodem libro ipse rhythmum sepulcralem Pacifico archidiacono positum, ac ejusdem metri, mihi quoque rursus infra edendum in hoc opere, dissertatione XLIII, De litterarum statu, ordinatis versibus protulisset. Cur, amabo, quod ipsi Maffeio fas ac laudandum anno 1721 credebatur, [Col. 0765C] post sex annos nefas et culpandum visum fuit? En ut suis ipse armis contra se pugnat. Si quid ergo video, non quod ille adversus Mabillonium meque excogitavit, sed hoc unum ex illius nuperrime ad inventa sententia consequi tantummodo potest; scilicet, lectoribus injectam suspicionem fuisse, eamque vix unquam delendam, si quando aliquid novi ex antiquis codicibus ipse proferet, nos non accepturos illud quale in membranis erat, sed quale lucernae criticae doctissimi viri visum fuerit; atque adeo certos nos in posterum esse non posse, multis ne in locis veterum verba ac mentem, an Maffeii (veteres loquentes, prout ipse melius censuit, inducentis) sensa habeamus. Quae ergo illi fides in posterum habenda?

[Col. 0765D] Has ego legitimas germanae criticae regulas reor. Scilicet in veterum monumentis primum edendis, et praecipue si ex aliquo singulari antiquissimo ms. illa depromantur, eoque magis si carmina sunt, nihil opus esse discedere a lectione codicis: imo rem poscere, ut quantum fieri possit, eadem lectio retineatur, exclusis tantum apertissimis librarii mendis, quae tamen distinguere omnium est. Si quid vero gravius editori immutare, delere, supplere animus est, id clanculum facere, lectoribusque minime consciis, nequaquam licet. Neque enim ad ejusmodi licentiam purgandam, satis esset dicere. Felicissimas conjecturas, opportunaque remedia ad mentem auctorum, et ad metri leges adhibui. Nam [Col. 0766A] ut ut ingenii acumine quisquam abundet, quam laudem procul dubio agnosco et ego in clarissimo Maffeio, attamen liberum semper lectori judicium servandum erit, ut perspicere possit rectene an secus criticus vir medicas manus intulerit antiquis codicibus veterumque lucubrationibus. Et profecto quanticunque sint critici in emendandis veterum libris, ii non raro nobis propinant non auctorum verba, sed meditamenta ac divinationes suas, quae tamen veteres ne somniarunt quidem. In rhythmo Mabillonii cura edito ita se habebat hic versus:

Ab Oriente habet primum martyrem Stephanum.
Ita illum e conjectura sua restituit Maffeius.

Ab Oriente habes primum protomartyrem Stephanum.
[Col. 0766B] Si auctori illud primum adhibitum fuisset non adverbii, sed adjectivi loco (quod sane merito opinari licet, alioquin is primo non primum dixisset), rideret ille, puto, nunc videns in ejusmodi emendatione se coactum appellare primum martyrem non semel, sed bis Stephanum. Cur ergo non liceat et mihi versum illum leviori additamento restituere, ac scribere?

Ab Oriente habes primum nam martyrem Stephanum.
Quando luxata ossa reponenda hic sumimus, satius est curam complere quam nova inferre vulnera. Duobus enim versiculis constant horum rhythmorum versus, quorum primus octo, alter septem syllabis expeditur, dummodo legibus communibus illius rhythmi pareatur. Si protomartyrem Stephanum legimus, [Col. 0766C] ultra metas excurret syllabarum numerus: aequius ergo suppleatur scribendo nam martyrem Stephanum. Sed quid hic aio? Caecutiamus necesse est in barbaricorum temporum scriptis emendandis, ac non raro fallemur, quoties librariorum incuriae ac ignorantiae tribuemus vitia quae ipsis indoctis auctoribus sunt tribuenda. Metri leges, hoc est syllabarum numerum, in versibus hisce rhythmicis neglectas cernimus. Quis certos nos facit deliquisse librarium potius quam eorum auctorem? Aspice illic alios versus enormes:

Praecursorem Baptistam Joannem et martyrem Nazarium.
Mammam, Andronicum et Probum cum quadraginta martyribus.
[Col. 0766D] Temporibus principum, regum desiderii et Adelchis.
Caeteros omitto. Similem habemus in epitaphio Pacifici archidiaconi, quod tamen ex marmore expressit idem marchio Maffeius:

Septimo vicesimo aetatis anno Caesaris Lotharii.
Scribendum autem monet clarissimus marchio in Mabillonio Adelchiis [an melius Adelchii?] ut et alibi Baptismium et Ravennia; dactylum enim, aut Creticum, aut anapaestum in fine exigunt id genus rhythmi. Ita sane. Sed adhuc incertum est an vulgares eorum temporum rhythmopoeii tam religiose hisce legibus constringi se sinerent. Quid factum fuerit in syllabarum observatione nuper vidimus. [Col. 0767A] Vopiscus etiam in Aureliano militarem rhythmum refert, hisce verbis conceptum:

Mille, mille, mille, mille, mille decollavimus.
Unus homo mille, mille, mille decollavimus.
Mille, mille, mille vivat, qui mille occidit.
Tantum vini habet [f. bibit] nemo, quantum fudit sanguinis.
Ita scribendos eos versus puto, e quibus tertius, uti videtur, contra leges clauditur verbo occidit. At hexametri quoque interdum non dactylo, sed spondaeo clauduntur apud meliores poetas.

Quod est ad rhythmum De laudibus Mediolani a me editum, doctissimus censor conqueritur quod prave descriptus fuerit ex pervetusto codice Veronensi: [Col. 0767B] quibus verbis tacite imperitiam objicere videtur doctissimo viro Bartholomaeo Campagnolae, capituli canonicorum Veronensium cancellario, et nunc in eadem urbe archipresbytero ecclesiae sanctae Caeciliae, a quo opusculum descriptum atque ad me missum fuit. Sed mirum quei vir, alioqui perspicacissimus non ante secum reputaverit an praecipitis judicis notam incurrere posset, quando codice ms. minime inspecto sibi de re ignota ferendum erat judicium. Atqui erroribus abundat rhythmus. Non abnuo: sed quid inde apud cautum judicem consequitur? Non minora vitia in Mabilloniano rhythmo occurrunt, incomparabilem tamen virum certe nemo neget, antiquae scripturae peritissimum. At, regerit Maffeius, paucissimorum nunc est intelligere [Col. 0767C] veterum characteres, quos ille antico corsivo appellat. Sed quid si inter hosce paucissimos locus Campagnolae ipsi negandus non esset? Liberum est nunc, ut puto, Maffeio ipsi (quod olim non licuit) sub oculos habere eumdem codicem, qua parte rhythmum a me editum complectitur. Tum prudentius judicabit tribuendane sint antiquissimo librario, ne dicam rhythmi ipsius auctori, an solertissimo Campagnolae, quae aut corrupta, aut obscura in hocce rhythmo adhuc deprehenduntur. Et ego rhythmum eumdem exactissime describendum, iisdemque plane characterum formis ex ms. exprimendum curavi, ita ut propriis veluti oculis codicem ipsum inspexerim: ac manu tetigi nihil ab ejusdem codicis fide [Col. 0767D] discrepasse exemplum olim ad me missum ab accuratissimo ipso Campagnola. Quidquid in editione a me facta dissidet a codice, immutatum emendatumve a me uno fuit. Indulgetur enim (id repeto, atque id etiam praecipit clarissimus Maffeius) describenti veterum monumenta e codicibus (quorum pauci librariorum erroribus carent) patentia inde tollere menda, ea tamen tantum, quae recte conjicere possumus ex amanuensium oscitantia processisse. Reliquum ego dimisi, ingentis operis mole ad alia sollicitatus atque intentus. Neque vero majora audere fas putassem insciis lectoribus. Nunc etiam animadverto nihil opus fuisse scribere quaestu pro quaestum; sed ultra non vacat, levibus hisce controversiis seu tricis insistere.

[Col. 0768A] Unum tantummodo adjiciam, nempe cogi nos credere amicum Maffeium ingenti prurigine censoriae virgae adhibendae, cum haec scripsit, agitatum fuisse. Neque enim hisce contentus, et extra semitam proreptus, invasit etiam frustulum Vitae sancti Geminiani episcopi Mutinensis, quam ex altero Veronensi codice excerptam protuli in eadem parte II tomi II Rer. Italicarum, ejus auctorem arbitratus, circiter annum Christi 910 floruisse. Mihi profecto si eadem libido insideret, sique par pari reddere animus foret, non deessent, quae in censoris doctissimi libris aequiori censurae paterent. Verum amicitiae leges minime oblitus, clypeo tantum, non ense hic utar. Ille ergo scribit fragmentum nuper memoratum Vitae sancti Geminiani desumptum fuisse e Lectionario circiter [Col. 0768B] saeculum XIV scripto. Ut lubet: rariores etiam gemmas interdum servarunt nobis saeculi ejus codices, videlicet et ipsi ab antiquioribus descripti. Addit: Poco conto si può farne, mentre interpolazioni molto inette hanno le Vite in tal Lezionario: e così tra l'altre quella di san Zenone. Quod in Vita sancti Zenonis interpolationes occurrant, deducere velle, reliquas etiam Vitas codicis illius interpolationibus scatere, non probabunt, ut puto, eruditi. Quod plus est, nullam in praelaudata S. Geminiani Vita interpolationem quisquam ostendet. Cur ergo haec Maffeius? Pergit ille: L'autor della giunta fa menzione dell' antica scorreria degli Ungheri; ma non mostra esser vissuto a tempo di quella, bensì d'alcun' altra delle fatte da quella gente. Atqui certum apud omnes eruditos [Col. 0768C] futurum est, eamdem Vitam, una cum lacinia a me edita, ante medium saeculum X fuisse litteris consignatam. Mihi persuaseram, additamentum illud luce hucusque caruisse, quod in Vita a cl. P. Bollando edita ad diem XXXI Januarii ipsum desiderari animadvertissem. Sed haec scribens, nunc deprehendo, ab eodem Bollando in calce tomi in Addendis ad eam diem ex codice ms. Bodecensi fragmentum idem fuisse jam diu productum, quanquam ea diversitate ut me neutiquam poeniteat illud ipsum rursus evulgasse. Jam ergo habemus non uni codici Veronensi fragmentum illud acceptum esse referendum. Ibi vero scriptum est: Sed quia tanti Patris domni Geminiani, prout potuimus, Vitam stylo transegimus, [Col. 0768D] libet quoque de situ urbis in qua resedit episcopus, aliquid enucleare veracius. Palam haec produnt non ab aliena manu, sed ab ipso auctore Vitae adjecta fuisse, quae ad situm Mutinensis urbis pertinent. Quonam autem tempore idem auctor floruerit, evidentissime ex aliis ejus verbis colligitur, ubi de Hungarorum saevissima ac pene omnibus metuenda gente is loquitur, quam, inquit, in nostris tribulationibus compertam habemus. Deinde subdit, eos a parte aquilonari Italiam ingressos, Forojuliensi vastata marchia, Veronam usque transiliisse, et universam regionem depopulatos, cuncta firmissima urbium moenia, cunctaque murata, nullo resistente invasisse oppida. Denique scribit: Itaque lues illa (quam utinam nesciremus!) non dico certaminis, sed [Col. 0769A] insoliti funeris, etc., tandem ad Mutinense devenit episcopium, etc.

Nemo non videt haec scripta fuisse ab homine qui non tantum viderat, sed etiam expertus fuerat, quanta rabie Italiam dilaniaret, aut paucos ante annos dilaniasset immanis Hungarorum populus, e Scythia in Pannoniam, quam sibi subjecit antea, hoc est circiter annum Christi 889 illapsus. Prima eorum impressio in Italiam, teste Hermanno Contracto et Continuatore Annalium Fuldensium, aliisque, illiganda videtur anno 900. Annalista Saxo, ab Eccardo editus, Reginonem secutus, aut eamdem, aut alteram irruptionem describit ad annum 901 his verbis: Langobardiam quoque ingressi, coedibus incendia miscent; cumque incolae terrae conglobati [Col. 0769B] resistere conarentur, plurimi episcopi et comites cum innumerabili hominum multitudine sagittarum ictibus trucidantur. Liutwardus Vercellensis episcopus assumptis thesauris fugiens, incidit super eos, moxque interficitur. En quousque anno illo aut praecedenti penetrarit ferocissima gens. Illorum autem irruptio in Mutinensem agrum, et vastatio celeberrimi Nonantulani monasterii per eos facta, in eosdem annos conjicienda videtur, ut Pagius recte monuit. Tum subsequentibus annis nova ab iis vulnera inflicta fuere Italiae; nam post profligatum Christianorum exercitum, quem in eos Berengarius I, Italiae rex, adduxerat, non erat (ut Liutprandus Ticinensis tradit lib. II, cap. 6, Histor.) qui eorum praesentiam, nisi munitissimis forte praestolaretur in locis. Teste [Col. 0769C] eodem Liutprando, quo anno Ludovicus III imperator a Berengario captus temeratae fidei poenas dedit, hoc est, aut anno 902, aut serius, ut alibi ostendit, Hungarorum rabies totam per Italiam nullis resistentibus dilatatur. Richardus Cluniacensis, et ex eo Bonfinius, tradunt, Hungaros exinde fere quotannis populandi causa, ut quidquid remanserat eraderent, repetere Italiam consuevisse. Anno Christi 905 Sigonius scribit barbaros eosdem novam incursionem fecisse. Tum anno 921 et subsequenti ex eorum gladiis et sagittis Italia sanguine maduit. Anno autem 924 adeo illorum potentia ac rabies est aucta, ut praeclarissimam regni sedem Ticinum ad deditionem compulerint et incendio absumpserint. Iidem an. 937 Alamanniam, Galliam et Burgundiam pervagati, [Col. 0769D] per Italiam ad sua regna redierunt. Auctor quoque est Lupus Protospata eos anno 920. Italiam vexasse, tum an. 936, 940 et 947 in Apuliam irruisse, Capuam obsedisse, ac innumera iis regionibus intulisse mala. Habetur etiam nota marginalis in ms. codice bibliothecae Casanatensis Romae, ubi legitur Cyclus Paschalis Dionysii Exigui, hisce verbis concepta: Hoc anno (id est anno Christi 922) venerunt Hungari in Apuliam quarto die stante mensis Februarii. Sed clades ejusmodi nihil ad Langobardiam spectare videntur, cum non terrestri itinere, sed navigio adhibito illuc Hungari penetrasse potuerint. Post mortem quoque Hugonis Italiae regis iidem [Col. 0770A] Hungari in Italiae sinum irruerunt, sed muneribus a Berengario marchione, postea rege, placati abscessere. Baronius et Pagius actum hoc anno 949 putant. Sed hoc antea contigisse ex Liutprando historico fortasse colligas. Denique Frodoardus in Chronico ad an. 951 tradit Hungaros ex Italia in Aquitaniam fuisse progressos. Fortassis et anno 954 Hungaros e Gallia fugientes Italia vidit; at ultra non legimus immitissimam gentem irrupisse in hasce regiones: eam quippe bellicosi Germanorum populi, multis caedibus illatis, sese intra limites suos continere tandem edocuit. Tota ergo periodus aerumnarum, quas ab Hungaris Italia sustinuit, inter annum 900 et 950 revera concluditur. Cum ergo exploratum sit, ut supra vidimus, scriptorem Vitae sancti Geminiani [Col. 0770B] eadem ipsa tempestate floruisse, peto ego an censurae alicui justae locus fuerit, quod scripserim, auctorem illius CIRCITER annum Christi 910 floruisse? At inquit amicus Maffeius: non ostendit is auctor, se vixisse, cum Hungari anno 900 aut 902 impressionem in Mutinenses fecere, sed quidem fervente una e reliquis incursionibus ab ea gente factis. Et quid tum? Nonne satis mihi est si is vixit dum Hungari in Italiam palantes excursabant? Sed cur vivere is non etiam antea potuit? Conjecturis hic uterque agimus. Neget ille, si potis est potuisse florere scriptorem illum vel ipso anno 900. Si accidisse id potuit, satis illud mihi est, nec est cur meae conjecturam suam Maffeius anteferat. Ac praecipuae cum clarissimus Bollandus ad ea verba quam in nostris tribulationibus [Col. 0770C] crudelissimam experti sumus (ita enim ille Bodecensi codice usus eum aliter locum recitat) hanc notam apposuerit: Haec esse videtur Hungarorum incursio, quam memorat Liutprandus Histor. lib. II, cap. 4, 5, 6, sub initium saeculi decimi. Eoque magis id mihi licuit scribere, quandoquidem non ad annum 900 conjeci scriptam sancti Geminiani Vitam, sed quidem ad annum 910; quem praeterea ne certo quidem designavi, nam addidi CIRCITER, lectori ea ratione innuens serius etiam statui posse scriptoris aetatem. Sed ego, si plura adderem, neque temporis, neque alienae patientiae me curam habere proderem. Ergo satius est interruptum iter repetere.

[Col. 0770D] Ut autem luculentius pateat imperitiam veteris scripturae Campagnolae supra memorato minime objiciendam fuisse, atque in veteres auctores Latinae linguae parum gnaros, et in librarios foedissime cespitantes, rejiciendos esse errores quibus antiqua opuscula scatent, juvat hic adjicere alterum rhythmum ejusdem metri, nunquam antea editum, atque excerptum ex vetustissimo codice Veronensi per Campagnolam eumdem. Nullum ego inde vitium, quanquam in oculos multa incurrant, sustuli. Primae stropharum litterae acrostichon exhibent, nempe GAIDHADLUS, qui parochus Veronensi in urbe fuisse videtur, atque ipsius rhythmi auctor:


Gracia excelsa Regi referamus pariter,
   Qui nos in unum congregavit, te laudamus, Domine,
   [Col. 0771] Ut possimus invenire requiem in seculum.

Ad alta sede postulemus summo Dei Filio,
   Ut suo mittere dignetur angelum perspicuum
   Ad expugnandum expellendum hostis antiquissimus.

Invidus ille temptator fallax atque perditus
   Semper cupit discordare concordantes fratribus.
   Ut possit gratiam mereri ante nequam Principem.

Dominus atque Salvator, quod suum redemit sanguinem,
   In sua semper potestate reservare animas,
   Ut nec unus praeter eum potestatem habeat.

Honor illi et potestas in aeternum permanet,
   Qui nos Pastorem super gregem vocare dignatus est,
   Ut salvas oves consignemus ante ejus oculos,

Almus ille speculator sacerdos in populo
   Semper adstat, superadstat supra gregem, pugnat contra impios,
   Ut nec una possit oves rapere de gregibus.

Divina Templa coeuntes suspiremus pariter,
   Populorum gregi obsecrantes pro nostra facinora,
   Ut ipse pius Miserator donet indulgentiam.

Libare Deo studeamus hostiam pro fratribus,
   Ut ante eum mereatur portare manipulos,
   Atque de talentum lucrum consignemus geminum.

Vigilemus et oremus unusquisque pro alio,
   Ut possimus invenire requiem in seculum,
   Atque vitam possidere, quam misit Dominus.

Summo Regi postulemus pro cunctorum scelere,
   Et de nostra mereamur invenire veniam
   Per eum qui semper vivit et regnat in secula.

Te deposco, dulce frater, qui canis hunc versiculum
   Ut requiras principales litteras per ordinem.
   Sic invenit ejus nomen, qui hunc exposuerat.
[Col. 0771A] Tot errores hic offendis. Num culpandus ego, qui haec evulgo? Num Campagnola, qui haec fideliter descripsit? Ab aequis certe lectoribus non hanc mihi mercedem polliceor. Atque hactenus trochaicum versum in rhythmis servatum, neglecta tamen prosodiae ratione, animadvertimus. Dicendum nunc restat rhythmorum auctores temporibus barbaricis ad aliorum quoque Versuum imitationem se contulisse. Sanctus Bonifacius episcopus Moguntinus et martyr circiter annum 740, haec in epistola 65 scribebat: Tertium carmen, non pedum mensura elucubratum, sed octonis syllabis in uno quolibet versu compositis, una eademque littera, comparibus linearum tramitibus aptata, cursu calamo perarante caraxatum [id est exaratum] tibi, sagacissime sator, [Col. 0771B] transmittens dicavi. Rhythmum a se compositum hisce verbis designat, cujus etiam exemplum praebet in epistola praecedenti, ubi leguntur hi versus:

Pro me quaero oramina
Precum: pandet praecipua, etc.
Sed et ipsum hexametrum imitati sunt rhythmopoeii, tanta tamen asperitatis facie interdum, ut nisi qui praevia rei cognitione rhythmos ibi quaerit, miserum indoctae gentis conatum in aemulando nobili metro, animadvertat, rhythmi hujus exempla si petis, vide inscriptionem VII Christianam, pag. 1061 Thesauri [Col. 0772A] Gruteriani veteris editionis, uti et in tomo IV Italiae Sac. in episcopis Vercellensibus epitaphium Flaviani episcopi, qui circiter annum Christi 540 sedisse in Vercellensi cathedra censetur. Verum antiquius, et omnium lucidissimum exemplum informis hujus poeseos aspicias velim in poemate Commodiani, rudis poetae Christiani, quod a Rigaltio olim editum, in Bibliothecam Patrum tom. XXVII subinde illatum fuit. Floruisse is creditur ineunte saeculo Christianae aerae quarto: imo sunt qui ad saeculum tertium ejus aetatem referendam arbitrati sunt. Non aliis ille versibus, Instructiones suas acrostichas exsequitur quam hexametris, sed nullis metri legibus servatis; quod paucorum exemplo palam fiet. Ita ille Instructione XV:

[Col. 0772B] Hercules, quod monstrum Aventini montis elisit,
Evandri, qui solitus erat armenta furari,
Rustica mens hominum indocilis quoque pro laude
Cum gratias agere vellent, absenti Tonanti, etc.
Pergit ille hac methodo, quippe vulgaris homo, et ad vulgi captum versibus hisce utilissima documenta claudit. Certum est ejusmodi licentia deinde usos, et quidem diutissime, fuisse poetas cum vulgo facientes. Atque hic exempla duo se mihi offerunt, spectantia ad Langobardici regni tempora. Alterum est epitaphium positum circiter annum 722 in celebratissimi [Col. 0773A] monasterii Bobiensis templo, Liutprando rege regnante, sancto Cumiano episcopo Scotorum, qui illic finem vivendi fecit. Ughellius tomo quarto [Col. 0774A] Ital. Sacr. in episcop. Bobiensib. illud evulgavit. Ego cum ex marmore ipso diligentius olim descripserim, rursus lectoribus exhibeo:


Epitaphium sancti Cumiani episcopi in tabula marmorea Bobii inscriptum.
[Figure: [Inscriptio] 15Kb]

[Col. 0773] + HIC SACRA BEATI MEMBRA CV MIANI SOLVVNTVR, CVJVS CAELVM PENETRANS ANIMA CVM ANGELIS GAVDET. ISTE FVIT MAGNVS DIGNITA TE, GENERE, FORMA. HVNC MISIT SCOTHIA FINES AD ITALICOS SENEM. LOCATVR EBOVIO DNI CONS TRICTVS AMORE, VBI VENERANDI DOGMA COLVM BANI SERVANDO, VIGILANS, JEJVNANS, INDEFES SVS SIDVLE ORANS, OLIMPIADIS QVATTVOR VNIVSQVE CIRCVLO ANNI SIC VIXIT FELICITER, VT FELIX MODO CREDATVR MITIS, PRVDENS, PIVS, FRATRIBVS PACEFICVS CVNCTIS. HVIC AETATIS ANNI FVERVNT NOVIES DENI, LVSTRVM QVOQVE VNVM MENSES QVE QVATTVOR SIMVL. AT PATER EGREGIE POTENS INTERCESSOR EXISTE. PRO GLORIOSISSIMO LIVTPRANDO REGE, QVI TVVM PRAETIOSO LAPIDE TYMBVM DECORAVIT DEVOTVS SIT VT MANIFESTVM ALMVM VBI TEGITVR CORPVS. DP. [(1) 1Kb] EST HIC DMS CVMIANVS EPS XIIII. KL. SPTBS. FECIT IOHANNES MAGISTER.

[Col. 0773B] Refert etiam P. Romualdus a Sancta Maria, ordinis Eremitar. exscalceator. Sancti Augustini in sua Papia Flavia, part. prima, pag. 131, epitaphium Theodatae, illius nempe cui originem suam debet vetustissimum aeque ac nobile monasterium Ticinense sacrarum virginum; nunc appellatum della Posterla, [Col. 0774B] cujus est mentio apud Paulum Diaconum. Dignum erat frustulum illud Langobardicae eruditionis, scriptum sub initium saeculi octavi, quod accuratius ex lapide expressum ad nos deferretur. Primos tantum versus ego indicabo.

[Col. 0773] CAELICOLA [(2) 1Kb] SIC DEMVM EJVS PROSAPIAM TEXAM. MATER VIXIT VIRGINVM PER ANNOS NIMIVM PLURES, IN GREGE DOMINICO PASCENS OVICVLAS CHRISTI, QVAS FOVENS DOCVIT, ARGVIT, CORREXIT, AMAVIT, etc.

[Col. 0773B] Vide etiam epitaphium hexametris et pentametris hujus generis versibus efformatum, sed a librario mire deformatum, in Vita sancti Felicis archiepiscopi Ravennatis apud Agnellum, tomo II Rer. Italicar., pag. 164. Illud autem circiter annum 716 [Col. 0774B] compositum fuit. Neque his charitibus caruit urbs ipsa aeterna. Turrigius part. II, p. 539, De crypt. Vatican. epitaphium refert Elisabetae puellae, depositae VI Kal. Sept., indict. V; quae formula ad remota saecula spectat.

[Col. 0775] OCCE PVELLE JACET TVMVLO CORPVS ELISABETE, QVOD MANET IN SANCTA AVLA BETISSTE JOHANNIS. ILDEBRANDVS EJVS [(3) 1Kb] GENITA, THEODORAQVE MAMMA. BIS ANNOS ABVIT SENIS, ET MENSIBVS DECEM DVCTA JOHANNES VESTRA, PAVLEQVE JURE SVB ALMA, etc.

[Col. 0775A] Sed prae caeteris id genus rhythmis, dignum est quod legatur epitaphium Thomae, qui Honorio I papae circiter annum 636 suam operam contulit ad tollendum schisma Aquileiensis Ecclesiae. Exhibetur illud ab immortalis nominis cardinali Baronio in appendice ad tom. XII Annal. inter addenda Annalibus ecclesiasticis ad annum 638 quae causa, ut [Col. 0776A] puto, fuit, cur nunquam satis commendandus alter sanctae Romanae Ecclesiae cardinalis Henricus Norisius monumentum hoc minime animadverterit, cum in Dissertatione de Synodo V, § 6, egit de tempore sublati ejusdem schismatis. Ita se habent primi versus, ad hexametrorum formam confecti.

[Col. 0775] QVIS MIHI TRIBVAT, VT FLETVS CESSENT IMMENSI, ET LVCTVS ANIMAE DET LOCVM VERA DICENTI: LICET IN LACRYMIS SINGVLTVS VERBA ERVMPANT, DE TE CERTISSIME TVVS DISCIPVLVS LOQVOR. TE GENEROSITAS, MINISTER CHRISTI, PARENTVM, TE MVNDA ACTIO, THOMAS, MONSTRABAT HONESTVM. TECVM VIRGINITAS AB INCVNABVLIS VIXIT, etc.

[Col. 0775B] Neque his versibus incompositis caruerunt ipsa ethnicorum tempora, eorumque vulgus. Cujus rei exemplum, nondum, ut opinor, editum proferre nunc juvat. E schedis ms. eminentissimi S. R. E. [Col. 0776B] cardinalis Dominici Passionei, subsequens carmen descripsi. Jacet in villa Salsulae comitatus Urbini, in vetusto lapide exaratum, barbariem sane et linguae et characterum praeferens.
[Figure: [Inscriptio] 15Kb]

[Col. 0775] D. M B M. C. ARRIVS VICTORINVS MARITVS VTTIDIE TITIANENI TV DVM ESSES AD SVPEROS NEMO MIHI FVIT FORMOSIOR VLLA QVAE PROSTRATA JACES INDICNA CIRCVMDATA TERRAE QVAE CARVISTI VIAM LVCI SECVTA ES. SIC MERITO TALES VERSVS DESCRIPSERIM IN TE NON STVDIO SED MENTE DATA ET COGENTE DOLORE. HAEC MIHI TITIANE PRIMVM IN CONNVBIO JVNCTA EST HAEC PRIMA DOLORIS DVLCIOR IN ME FVIT. VT MEI TE REPELLAT ET SVBITOM ESTVM RAPTA RELIQVIT IN AEVVM QVEM FRVI NON LICVIT ANNIS PERVLTIMO FATO. ACERVA A MATRE (an MORTE?) RAPTA ES VT PARVVLVS ACNVS SICVT ILLE MISER RAPTVS VOVITUR ARIS ET ME TAM PVERVM CITO FECISTI DOLENTEM. PARENTES MISERI MECVM PATIVNTVR IN AEVO DOLOREM VT ROSA VERE NOVO CRATA EST IN TEMPORE PARVO SIC FVIT INFELIX HAEC MIHI CRATISSIMA CONJVNX VIXIT ANIS XVII. MESIBVS VIII. DIEB . . . . . . . . . . . . FELIX LAPID . . . . . .

[Col. 0775C] His adjunge epitaphium Christianum Catervii, quem uti sanctum Tolentinates venerantur, a Mabillonio in Itinerar. Italic. evulgatum, ac deinde a Fabretto [Col. 0776C] emendatius cap. 10, num. 505, Inscription. Antiquar. editum in haec verba:

[Col. 0775] QVOS PARIBVS MERITIS JVNXIT MATRIMONIO DVLCI OMNIPOTENS DOMINVS, TVMVLVS CUSTODIT IN AEVVM. CATERVI, SEVERINA TIBI CONJVNCTA LAETATVR, SVRGATIS PARITER CHRISTO PRAESTANTE BEATI.

Infra:

QVOS DEI SACERDVS PROBIANVS LAVIT ET VNXIT.

[Col. 0777] Et diu quidem ejusmodi plebeiorum versuum usus perduravit; idque indicabit inscriptio circiter annum Christi 1014 Romae posita, atque edita a cl. V. [Col. 0778] Marco Antonio Boldetto in egregio opere De coemeter. martyr., lib. II, cap. 5.

[Col. 0777] PETROCIO REQVIESCVNT HIC SEPVLTAQVE MEMBRA. REC E BONVS SAPIENSQVE FVIT; NAM GENERE MAGNO ERAT, FORMOSVSQVE, PRAECLARVS, LARGVS AMICIS. GRATIA SEMPER TVNC FVERAT ILLI, COLLOQVIA DIGNA, OMNIBVS AMABILISQVE, BENIGNVS, PRONTVS, ET AVDAX, REGNA DILIGENS CELESTIA, SEMPER AMATOR ILLEQUE MITIS NVTRITOR, PAVPERVMQVE DEFENSOR. OMNES VOS QVI LEGITIS, QVESO, DICITE CVNCTI: CLEMENTISSIME DEVS, MISERERE FAMVLO TVO VIRGO DEI GENITRIX, CVM OMNIBVS SANTIS MISERERE PETROCCIO. OBIIT IN PACE TEMP. D. BEN. OCTAVI PP. IN MEN. JAN. DIES XVIII.

Sed et Fabretus cap. 3, pag. 146, Inscription. antiquar. hanc refert:

NOME. FVIT. NOMEN. HAESIT NASCENTI COSVCCIA VTRAQVE. HOC. TITVLO. NOMINA SIGNIFICO. VIXI. PAROM. DVLCISQ. FVI. DVM. VIXI PARENTI HOC. TITVLO. TEGEOR. DEBITA. PERSOLVI. QVIQ. LEGIS. TITVLVM. SENTIS. QVAM. VIXERIM. PARVM HOC. PETO. NVNC. DICAS. SIT. TIBI. TERRA. LEVIS.

[Col. 0777A] Vide et alias similes, imo plus adversantibus Musis conceptas apud eumdem Fabrettum cap. 4, p. 329, 418, 419 et 421. Vide etiam epitaphium Boni consulis et ducis Neapolis, qui saeculo Christi nono floruit, tomo II Rer. Italicar, pag. 342. Atque hactenus de rhythmis hexametris et pentametris.

Hisce nunc subjungendi endecasyllabi, dodecasyllabi, heptasyllabi, etc., qui in usu fuere apud veteres. Quod et lubentius facio, cum inde potissimum exempla suorum carminum derivarit Italicae vulgaris linguae poesis. Quod antequam ostendam, juvat alterum rhythmicae, imo et metricae poeseos ritum vetustissimum in medium afferre. Sunt qui credant vel ipsis olim Romanis et Graecis gratam fuisse consonantium syllabarum modulationem (nunc [Col. 0777B] rima appellamus, conversa voce rhythmus in rima) in fine praecipue versuum quaesitam, ita ut postrema versus aut membri syllaba postremae subsequentis responderet. Poetis ipsis hujusmodi verborum collocatio, sive figura, placuisse fertur. Certe placuit oratoribus, dum tamen parce adhiberetur. O' Graeci figuram hanc appellarunt: Similiter cadens idem Latinis fuit. Pervulgati sunt duo Tullii versus a Quinctiliano memorati libro undecimo cap. primo, quos tamen multi eo quoque vivente irrisere:

Cedant arma togae. Concedant laurea linguae.
O fortunatam natam me consule Romam!
Varro quoque in :

Neque orthophallica attulit psalteria,
[Col. 0777C] Quibus sonant in Graecia dicteria,
Qui fabularum collocant exordia.
Hic exodia scribendum reor. Imo et vetustissimus Ennius hisce delectatus videtur. Hos enim illius versus refert Cicero in Tuscul. I:

Haec omnia vidi inflammari,
[Col. 0778A] Priamo vi vitam evitari [an potius evirari?]
Jovis aram sanguine turpari.
Hosce etiam (alienosne, an suos, ignoro,) idem Cicero in eadem Tusculana commemorat:

Coelum nitescere, arbores frondescere,
Vites laetificae pampinis pubescere,
Rami baccarum ubertate incurvescere.
Similes autem antiquorum versus in eam sententiam Stilianum induxerunt, de arte versificandi scribentem, ut sibi persuaderet, rhythmos (nunc le rime) meliori ipso Latinorum saeculo usurpatos fuisse. Nam, ut is scribit, Virgilius lib. VI, vers. 165 Aeneidos habet:

Aere ciere viros, Martemque accendere cantu.
Et Ovidius

[Col. 0778B] Quot coelum stellas, tot habet tua Roma puellas.
Et Propertius:

Non non humani sunt partas talia dona.
   Ista deum menses non peperere bona.
Ita Horatius, De arte poetica:

Non satis est pulchra esse poemata: dulcia sunto,
Et quaecunque volent, animum auditoris agunto.
Ita et Ausonius in Idyl. II:

Vel tria potanti, vel ter tria multiplicanti.

Sed versificatoribus antiquis vix fieri potuit quin ejusmodi versus interdum exciderint, etiam nil tale cogitantibus: ac proinde minime me iis opponam, qui haec potius casu quam arte nata, sive consulto facta, censeant. Attamen cum oratoribus non displicuisse dixerim , non est praefracte [Col. 0778C] negandum quin et poetae eadem figura delectari quandoque potuerint. Ac praecipue rustici et vulgares, quorum auribus gratior accidere potuit vocum consonantia. Nisi tot rhythmi et carmina plebeiorum poetarum aevi illius periissent, fortasse plures versus ex Latio ipso petitos similiter cadentes [Col. 0779A] haberemus. Paria quoque apud Graecos occurrunt, ut in Anthologia, et alibi visitur. Sunt etiam qui Hebraeos putant in poesi sua quaesivisse paria aurium oblectamenta, sive in mediis versibus, sive in eorum clausulis: quod potissimum a clarissimo Huetio affirmatum video. Et sane id persentias in rhythmo Hebraico, quem in Davidis laudem cecinere mulieres, et ego supra attuli. Sed et clarissimus vir P. Martinaceus monachus Benedictinus congregationis Sancti Mauri in Prolegomenis ad divinam Bibliothecam sancti Hieronymi, prolatis exemplis ostendit in cantico Deuteronomii, atque in Threnis Jeremiae rhythmos occurrere, hoc est in fine commatum parem vocis desinentiam. Verum controversiam de Hebraeorum poesi aliis dimitto; fortassis et in aliqua [Col. 0779B] ejusdem loca similitudo vocum casu, non arte irrepsit. Praesertim vero barbaricis saeculis mos fuit lenocinium hoc suis tum rhythmis, tum metris adjungere. Quod, uti conjicio, praestitere indocti, ut his saltem phaleris pensarent quantitatem pedum a se neglectam: docti autem, ut similiter cadentes versus facilius a populo memoria retinerentur. Et primo quidem levem hanc modulationis umbram statuerunt in una versus syllaba postrema, cui consona foret postrema subsequentis, aut subsequentium versuum. Quandoque etiam alterni versus sibi respondebant. Quod si in dactylum desinebat versus, nonnulli consuevere postremis duabus syllabis pares in succedentibus versibus collocare. Denique eo res deducta est, ut in fine versus geminae integrae syllabae, si [Col. 0779C] longae forent, litteris ac sonitu responderent versibus subsequentibus: tres vero syllabae pari modo responderent, si penultima versus brevis esset, ut est in dactylo. Quem morem accepere, et adhuc retinent vulgaris linguae nostrae poetae.

Versus autem in quibus hoc postremum , sive similiter cadens, occurrebat, praecedenti sane gratius, in aures hominum incurrens, Leonici olim appellabantur. Cur sic fuerint appellati ignoravit Scaliger Poetic. lib. II, cap. 29. Stephanus Guazzius a cauda leonis ita nuncupatos inepte censuit. Renatus Moreau, medicus parisiensis, in Commentar. ad Scholam Salernitan. et du Cangius in Glossar. Latino, eos arbitrantur sic forte nuncupatos quod inventi fuerint a quodam Leone poeta, qui circa [Col. 0779D] tempora Ludovici VII vel Philippi Augusti, regum Franciae, vixit. Addit idem du Cangius hanc etiam fuisse sententiam Stephani Paschasii lib. VII, cap. 2, Disquisition. Francicar. qui perelegantes quosdam hujus Leonis poetae versus produxit. In eamdem quoque opinionem concessit doctissimus Papebrochius in Act. Sanctor. ad diem I Junii, in Vita sanctorum Gratiani et Felini, arbitratus duntaxat, ad summam perfectionem adductos fuisse eos versus a Leone Gallico poeta saeculo duodecimo. Et profecto Aegidius Parisiensis apud du Chesnium tomo quinto Scriptor. Franc., pag. 323, inter alios poetas sui temporis, hoc est ab anno 1191 ad 1198 commemorat:

[Col. 0780A] Noc minus in sacris melico sermone Leonem
Ludentem historiis.
Idem autem ille est qui du Cangio ac Papebrochio laudatur, ut proinde non recte veluti diversos poetas hosce putarit Polycarpus Leyserus in Histor. poetar. medii aevi, num. 79 et 95. Doctissimus quondam amicus meus D. Gaspar Berettus Benedictinus, saepius mihi hoc in opere laudatus, de Leoninis versibus verba fecit in Prolegomen. ad tabulam chorographicam quam edidi tomo X Rerum Italicar. Ibi num. 62, pag. 117, censet, Leoninos versus in Italia vix post Northmannorum adventum componi coepisse, hoc est saeculo Christi undecimo. Atque adeo tum ille, tum Papebrochius, Eccardus, et alii, inscriptiones quasdam, antiquorum saeculorum creditas, [Col. 0780B] nonnisi post annum Christianae aerae millesimum confectas statuerunt, quod Leoninis versibus constarent. Quae mea in hanc rem sententia sit, denique lector accipiat. Primo certum statuo versuum quos Leoninos antiqui nuncuparunt, nos versi rimati appellamus, originem seu inventionem nequaquam tribuendam esse Leoni illi, seu Leonio poetae Parisiensi et monacho Benedictino monasterii Sancti Victoris, qui circiter annum Christi 1091 floruit, uti censuerunt du Cangius, Jacobus Perizonius, et alii. Praecesserant enim, qui hujusmodi versibus luserant, sive rhythmos, sive metra componentes Deinde an istam saltem versificandi rationem ille perfecerit, incertum adhuc esse contendo. Sed, si [Col. 0780C] quidem gloriam aliquam in illum conferre velimus opinari fas erit aut ab eo elucubratum fuisse poema tam concinnum et elegans, verborumque sibi invicem respondentium concentu sonorum, ut unus in admiratione populi esset; aut ita eos versus contexuisse, ut quanquam longum opus confecerit, in clausulis tamen versuum perpetuum ordinem, ac similiter cadens duarum syllabarum servaverit quod fortasse nemo ante eum plene fuerat ausus Nam, ut praefatus sum, plerique veterum in una syllaba, consonante cum altera, concentum suorum rhythmorum aut metrorum collocarunt. Plerique etiam non in fine geminorum versuum, sed in ipso versu (cujus primum membrum subsequenti respondebat) hanc aurium oblectationem conquisiere. Quae [Col. 0780D] omnia exemplis confirmatum eo.

Sub finem saeculi a Christo nato sexti floruit sanctus Columbanus, celeberrimus ille Bobiensis coenobii institutor. Inter ejus Opera legitur rhythmus De vanitate vitae, ubi plerosque versus cernimus. Exempli causa:

Differentibus vitam mors incerta surripit:
Omnes superbos, vagos moeror mortis corripit, etc.
Plerique perpessi sunt poenarum incendia,
Voluntatis lubricae nolentes dispendia, etc.
Reliquos omitto. Qui sane si Columbanum auctorem habent, antiquissimam praebent versuum similiter cadentium formam. Sic inter Opera Bedae leguntur [Col. 0781A] versus De computi regulis, in queis Leoninum concentum audis. Priores accipito:

Adventum Domini non est celebrare Decembri
Post ternas Nonas, neque quintas ante Kalendas, etc.
Sed et sanctus Bonifacius Moguntinus episcopus et martyr, supra mihi laudatus, in epistola prima, circiter annum 780 conscripta, rhythmum effudit, consonis vocibus distinctum:

Vale, frater florentibus
Juventutis cum viribus
Ut florens cum Domino
In sempiterno solio, etc.
Tum in epistola 69 carmina quatuor ejusdem referuntur, geminis versibus simili sono respondentibus, sed ita ut, quanquam fere semper dactylus versum [Col. 0781B] claudat, duae tantum postremae syllabae similes sint. Specimen profero:

Summum satorem solia
Sedet qui per aethralia,
Alti olympi arcibus
Obvallatus minacibus, etc.
Ita vero, me Deus amet, cuiquam dubitatio succurret, num tanta vetustas ejusmodi carminibus sit tribuenda. Verum dubitandi finis erit si Antiphonarium Benchorense, a me, ut supra dixi, evulgatum consulet, quod certe saeculo septimo, aut summum octavo, in usu fuit celebris illius monasterii in Hibernia siti, ac deinde in Bobiensem bibliothecam, denique in Ambrosianam translatum est. Occurrit ibi [Col. 0781C] hymnus sancti Comgilli in strophas sectus, quarum singulae a littera alphabeti initium sumunt, earumque singuli versus in eamdem syllabam desinunt:

Recordemur justitiae
[Col. 0782A] Nostri patroni fulgidae,
Comgilli sancti nomine,
Refulgentis in opere, etc.
Secundae strophae versus quilibet in a desinit:

Audite pantes ta erga
Allati ad angelica
Athletae Dei abdita
A juventute florida, etc.
Eodem ordine reliqui procedunt. Sed et ibi leguntur versiculi familiae Benchuir, ex quibus multi perfectam praeferunt eorum formam, qui serius Leonini appellati sunt. Experimentum capiat lector:


Vere regalis aula,
   Variis gemmis ornata,
   [Col. 0782B] Gregisque Christi caula,
   Patre summo servata.

Virgo valde fecunda,
   Haec et mater intacta,
   Laeta ac tremebunda,
   Verbo Dei subacta.
Haec adeo aperta sunt, ut quisque jam intelligere possit, antiquos rhythmopoeios atque poetas non exspectasse tempora Leonis Parisiensis poetae, ut ab eo edocerentur efformare versus simili concentu cadentes; neque nimia facilitate censenda esse carmina composita tantummodo post annum Christi millesimum, si qua occurrunt modulo hocce constructa. Refert cardinalis Baronius in Annalibus ad annum Christi 808 versus incolumes adhuc Romae [Col. 0782C] asservatos in templo Cruciferorum, quod Belisarius Justiniano I imperante condidisse dicitur. Illos autem doctissimus cardinalis eadem ipsa tempestate confectos ac marmore inscriptos arbitratur. Lectori et ego inspiciendos exhibeo:

[Col. 0781] HANC VIR PATRICIVS VILISARIVS URBIS AMICVS OB CVLPAE VENIAM CONDIDIT ECCLESIAM. HANC IDCIRCO PEDEM SACRAM QUI PONIS IN AEDEM, UT MISERETVR EVM, SAEPE PRECARE DEVM.

[Col. 0781C] Haec si quisquam rejiciat post saeculum X, adversari ego nolim. Attamen sunt quae suadeant ipso saeculo Christianae aerae sexto inscriptionem fuisse positam. Vix enim post multa saecula rogandus fuerat populus ut precibus repetitis Belisario misericordiam a Deo impetraret. Sed alterum, qualecunque sit, etiam antiquius similiter cadentium vocum exemplum habemus. Sanctus Augustinus circiter annum 393 elucubravit psalmum contra partem Donati, qui nihil aliud est quam rhythmus. Singuli versus e duobus versiculis octo syllabis constant. Sunt ibi qui plures syllabas praeferunt, sed fortassis emendandi sunt. Intuere hunc psalmum inter Opera Augustini in primis paginis tom. IX editionis novissimae. De eo ipse [Col. 0781D] haec scribit lib. primo Retractat., cap. 20: Psalmum qui ab imperitis et idiotis cantaretur, per Latinas litteras feci. Tales autem abecedarios appellant. Ejus generis est rhythmus de Mediolano, quem supra innui, uti et alter Adelmanni Scholastici antea [Col. 0782C] memoratus. Alphabeticum illum Mabillonius appellavit, Abecedarium vero Augustinus. Similem quoque infra dabo, ex Verenensi codice expressum de captura Ludovici II Augusti. Praeterea mihi est rhythmus in sanctum Zenonem, a supra laudato Campagnola ad me missus, atque ex eodem antiquissimo codice excerptus, in quo laudes Mediolani jam supra editae legebantur. Et istud abecedarium est. En ejus initium:

Audiant principes, audiant populi, etc.
Illic habetur:

Kasta permanserat imperii filia, etc.
Rogat te imperium, ad se te convocat, etc.
[Col. 0782D] Ibi imperium pro imperatore. At rursum audi Augustinum eumdem de illo psalmo loquentem: Ideo autem non aliquo carminis genere id fieri volui, ne me necessitas metrica ad aliqua verba quae vulgo minus sunt usitata, compelleret. Quare tum ex his, tum [Col. 0783A] ex supra allatis verbis intelligimus rhythmos olim confectos, ut ab imperitis atque idiotis canerentur. In eum quoque finem compositi fuere, qui mihi nuper memorati sunt de laudibus Mediolani, de Ludovico II, etc. Erant enim iis quoque temporibus, quales nostris, qui carmina rudia, ac praecipue rhythmos aut solatii causa domi, aut in plateis populo congregato lucri obtentu canebant. Ejusmodi cantilenas saltem semidocti intelligebant: nondum enim quisquam ausus fuerat vulgari sermone uti ad carmina aut ad rhythmos; aut si utebantur, ex iis ne fragmentum quidem ad nos pervenit. Redeo ad psalmum Augustinianum. Ibi singulorum versuum clausulae in e desinunt: quod et in aliis rhythmis observatum vidi. Occurrunt et plurimae voces consonae [Col. 0783B] in ARE et ORE, etc., quas tamen casu potius [Col. 0784A] quam certo quaerendae ejusmodi euphoniae consilio coiisse puto. Saltem constat vel saeculo Christianae aerae quarto Africanae plebi in rhythmis placuisse aliquam verborum, ut ita dicam, consonantiam, quam subsecuta saecula amplificarunt et diligentius exornarunt. Praecesserat etiam Commodianus mihi supra memoratus in postremo carmine suo, ubi singulos versus in o desinere sentias.

Benchorensibus rhythmis, aliisque saeculo octavo compositis cum vocibus consonantibus, quos nuper retuli, addo epitaphium Lantfridi abbatis Burensis in Bajoaria, quod Mabillonius in Analectis publici juris fecit. Is floruit sub Pippino et Carolo Magno, Francorum regibus, et circiter annum Christi 790 excessisse e vivis videtur.

[Col. 0783] EN LANTFRID DOMNVS, PRIMIS NATALIBVS ORTVS, DEBITA SOLVIT HUMO, QUAE SIBI DEBET HOMO. AETATIS FLORE SPONSI CURRENS IN ODORE, PLURIBVS EXEMPLVM PRAEBVIT IPSE BONVM etc.

[Col. 0783B] Eodem concentu pergunt reliqui versus: qui si revera tunc fuere conditi, uti veri videtur simile, confirmant quae dixi de ingeniis hujusmodi musica delectatis ipso saeculo Christi octavo. Alterum exemplum praebent portae aercae basilicae Parisiensis Sandionysianae, [Col. 0784B] circiter ea tempora fabricatae. Auctor ibi suum nomen inscriptum voluit, hoc est, Airadus monachus, geminis versiculis incisis, quos ad annum 780 attulit idem Mabillonius in Annalibus Benedictinis:

[Col. 0783] HOC OPVS AIRADVS CAELESTI MVNERE FRETVS, OFFERT ECCE TIBI, DIONYSI, PECTORE MITI.

[Col. 0783B] Porro quantum subsequenti saeculo nono in deliciis foret apud quosdam poetas conquisita ista consonantium vocum harmonia in texendis versibus, [Col. 0783C] longe pluribus exemplis ostendere possum. Vetustissimum [Col. 0784B] musivum in aede sacra Sanctae Mariae Novae adhuc visitur Romae, teste Ciampinio part., II, cap. 28, Veter. Monumentor. Ibi hi duo versus:

[Col. 0783] ARBOR SACRA CRVCIS FIT MVNDO SEMITA LVCIS, QVAM QUI PORTAVIT, NOS CHRISTVS AD ASTRA LEVAVIT.

[Col. 0783C] Uti Anastasius tradit, ejus templi simulque et operis tessellati auctor fuit Leo IV, papa, anno Christi 848, aut Nicolaus I, papa circiter annum 860. Quae si certa sunt, jam tenemus in ipsa Urbe ferme ante novem saecula in usu fuisse consonam vocum harmoniam in versibus. Si eodem saeculo, quo Ludovicus Pius Augustus e vivis excessit (hoc autem [Col. 0784C] contigit anno Christi 840) compositum fuisset epitaphium, ejus tumulo Metensi in urbe appositum, quod tomo II, pag. 320, Scriptor. Francicor. du Chesnii, et in Annalibus cardinalis Baronii legitur, luculentum alterum haberemus homotoniae in versibus tunc adamatae testimonium. Quatuor tantum versiculos inde excerptos offero.

[Col. 0783] IMPERII FVLMEN, FRANCORUM NOBILE CVLMEN, EXCITVS E SECVLO CONDITVR HOC TUMVLO, REX LVDOVICUS, PIETATIS TANTVS AMICVS, QVOD PIVS A POPVLO DICITVR ET TITVLO, etc.

[Col. 0783D] Drogoni quoque archiepiscopo Metensi, ejusdem Ludovici Pii fratri, alterum epitaphium positum fuit, [Col. 0784D] ab eodem du Chesnio editum, cujus en primos versus:

[Col. 0783] CONDITVR HOC BVSTO PRAESUL DROGO MARMORE SCULPTO: SPIRITVS IN REQVIE LAETVS OVAT ABRAHAE, etc.

[Col. 0783D] Praeterea in Laureshamensi monasterio sepulcrum adhuc visitur Tassilonis Bajoariae ducis, quem [Col. 0784D] Carolus Magnus e solio dejecit, cum hisce versibus:

[Col. 0783] CONDITVR HAC FOVEA, QVEM PIE CHRISTE BEA, TASSILO DVX PRIMUM, POST REX, MONACHVS SED AD IMVM. IDIBVS IN TERNIS DECESSERAT ILLE DECEMBRIS.

[Col. 0785A] Sed quia dubitare licet ne longe serius additi fuerint tumulis ejusmodi versus, certiora apponamus. Gaspar Barthius, vir spectatissimae eruditionis, lib. XXXII Adversarior. Erinfredi monachi carmen rhythmicum ex ms. codice profert. Hic autem vixit anno 806, ut Vita ejus testatur. En duas tantum illius carminis strophas:


Felicitatis regula
   Hac fine semper constitit.
   Ad puncta cum venit sua,
   In se voluta corruit.

Quaecunque vita protulit
   Ambigua, laeta, tristia.
   Quocunque se spes extulit
   Infida, dura, credula, etc,
[Col. 0785B] Sed praecipue saeculo illo ac duobus subsequentibus multis curae fuit in singulis versibus concentum vocum similium inserere, divisis quodammodo in duo [Col. 0786A] membra versibus, postremae quorum syllabae invicem sibi respondebant. Evulgavit saepe laudatus Mabillonius in Annalibus Benedictinis ad annum 827 versus in vetustissimo codice Altivillarensis circiter ea tempora scriptos, e quibus quae nunc aiebam, leviori negotio intelliges ·

Ebo, Remense decus, praesul, pastorque coruscus,
Doctor evangelicus, praecelsi Regis amicus,
Hunc in amore Dei, Petrique in honore beati,
Librum jussit agi, plenus spiraminis alti, etc.
Hic praeter commata versus cujuscunque consona, etiam finis unius versus consonat cum fine alterius, unica tamen syllaba. Ita in musivo adhuc superstite Basilicae Ambrosianae Mediolanensis, quod [Col. 0786B] circiter annum 835 compositum fuisse, neque immerito, Puricellius censet, tetrastichon istud legitur:

[Col. 0785] MARTINVS MORITVR, SED VITAE DONA MERETVR: TRISTATUR MVNDVS, ADJUBILATQUE POLVS. MORS SVA DIGNA BONO FERTVR CELEBRATA PATRONO, SPIRITVS AMBROSII DVM FAMULATVR IBI.

[Col. 0785B] Milonis quoque Elnonensis monachi versus pari concentu elaboratos anno Christi 855 refert idem Mabillonius in Annalibus Benedictinis ad annum 872. Vide etiam formulas XIV et XV tomi II Capitular. Baluzii, pag. 565. Non eae quidem sunt formulae, sed rhythmi duo, summam barbariem spirantes, atque, ut opinor, ab indoctis librariis mirum in modum deformati. [Supra vero commemoravi Notkerum Balbulum, coenobitam Sancti Galli, qui sub finem saeculi noni, atque initium decimi, Sequentiarum librum edidit, ab antiquis laudatum, et a clariss. viro P. Pezio part. prima tomi primi Thesaur. Anecdotor. novissim. editum. Ejusmodi Sequentiae (quas hymnos potius (appellare placeat) [Col. 0785C] rhythmica licentia compositae sunt sub variis metris. Unam ex iis seligo:

[Col. 0786B] Sancti merita
   Benedicti inclyta
   Verendae sanctitatis,
   Ac monachorum praesulis,
   Pro posse
   Atque nosse
   Organa nostra concrepent.
Nursia felix
   Tulit natum genitrix:
   Domina mundi Roma fovit alitrix.
   Hic ergo praeventus optimo
   Sancti Spiritus dono, etc.
Anno 812 finem vivendi fecit idem Notkerus, cujus [Col. 0786C] epitaphium metricum Mabillonio debemus in Annalibus Benedictinis editum his verbis:

[Col. 0785] ECCE DECVS PATRIAE, NOTKERVS, DOGMA SOPHIAE, VT MORTALIS HOMO, CONDITVR HOC TVMVLO IDIBVS OCTONIS HIC CARNE SOLVTVS APRILIS, COELIS INVEHITVR, CARMINE SVSCIPITVR.

[Col. 0785C] Plura ejusmodi nullus dubito quin haberemus, scripta longe etiam ante Notkerum, nisi tempus, cui tot pretiosa succubuere, levia haec quoque nobis invidisset. Unum illud San-Gallense coenobium celeberrimum, in quo Notkerus vixit, alia suppeditare hic potest ab Henrico Canisio edita, ac deinde in Bibliothecam Patrum illata. Illic hymnum legas [Col. 0785D] ab Hartmanno monacho compositum (floruit ille circiter annum 870) cujus hi sunt primi versus:

Cum natus esset Dominus,
   Turbatur rex incredulus
   Magi tulerunt munera,
   Quos stella duxit praevia
[Col. 0786C] Eodem ordine consonantium vocum procedunt reliqui. Sunt ibi et alii hymni, aliaque poemata eamdem verborum texturam praeferentia, aut eodem saeculo IX aut X composita; ita ut jam abundet, unde eorum opinio male consuta nobis videatur, qui ubi aliquid Leonini concentus audiunt, illud continuo ad saeculum XI et subsequentia pertinere sibi persuadeant. Edidit quoque Canisius carmen [Col. 0786D] Salomonis episcopi Constantiensis, qui currente anno 895 florebat.

Eximie antistes, has accipe, Dado, salutes,
   Conscriptas tristi a Salomone tibi, etc.
In reliquis idem est artificium. Hisce junge inscriptionem [Col. 0787] positam Emmae Francorum reginae anno 954, quam profert Mabillonius nuper laudatus. Ejus primos tantum versus exhibeo:

SANGVINE CAESAREO JACET HIC EXCELSA PROPAGO, FRANCORVM POPVLO PRODITA DE KAROLO etc.

Quod si plura id genus epitaphia cupis, adi ejusdem [Col. 0787A] Mabillonii Analecta. Consule etiam Annales Trevirenses Broweri, qui multa affert saeculis octavo, nono et decimo composita. Eodem autem saeculo decimo floruit Frodoardus Remensis, qui in carmine de Vita Sancti Columbani multos interserit versus, eodem artificio elaboratos: quod et praestitit Rosvitha, incomparabilis ejusdem saeculi sanctimonialis, in carmine [Col. 0788] de gestis Oddonis. En duos tantum illius versus:

[Col. 0788A] Postquam Rex regum, qui solus regnat in aevum,
Per se cunctorum transmutans tempora regum, etc.
Finem vivendi fecit anno Christi 993 sanctus Gebehardus Constantiensis episcopus, eique tunc positum fuit epitaphium, a Canisio et Surio relatum.

[Col. 0787] DEBITA PARS TERRAE FALLENTIA TEMPORA SPERNE, ET MEMORARE VIAE, QVAM TESTATVR CINIS ISTE. GENTIS HONOR NOSTRAE JACET HIC, GENTIS DOLOR ATQVE; PRAEFUIT HUIC URBI, CUNCTO SED PROFUIT ORBI, etc.

[Col. 0787A] Adelmanni Scholastici Rhythmum alphabeticum, a praelaudato Mabillonio inter Analecta editum, supra [Col. 0787B] memoravi. Is ad saeculum XI spectat, compositusque fuit circiter annum 1035. Tres versus stropham conficiunt, ac singulorum finis simili syllaba constat, uti e prima stropha constabit:

Armonicae facultatis adspirante gratia,
Refero viros illustres, litterarum lumina,
Quos recenti recordatur mens dolore saucia, etc.
Consonas quoque voces in fine rhythmorum invenias, quos sanctus Fulbertus ante Adelmannum elucubravit. Similem rhythmum circiter annum Christi 1075 Landulphus Senior, historicus Mediolanensis, procudit in fine libri primi Historiae a me editae tomo IV Rer. Italicar. Accipe priorem stropham:

Jesu Christe, splendor Patris, via, veritas et vita,
Omnium Redemptor pie, cunctorum aequitas,
[Col. 0787C] Universos qui te quaerunt tua replet charitas.
In primo versu legendum est vita et veritas. Eodem metro caeteri procedunt. Sed et idem Landulphus lib. III, cap. 16, refert cantilenam, hoc est rhytmum, super statum regis Alberti, in quo describendo non semel peccavit antiquus Librarius. Vix dubito quin ejusmodi rhythmus confectus fuerit quo tempore ex regno Italiae excidit Adelbertus, Berengarii II filius, Italiae rex, id est circiter annum 962. Hos ibi animadverte versus, in ejus contemptum more veterum Romanorum Mediolani cantitatos:

Te, Alberte, decet nemus,
Et Ottonem manet decus.
Pro infamia Walperti
Te decet alga regni.
[Col. 0787D] Pro regina nunc Latina
Utere jam nunc marina.
Pro regali sceptro nostro
Fruere jam navis rostro, etc.
Landulpho synchronus fuit Benzo, pseudoepiscopus Albensis; qui praecipue hisce rhythmis delectatus est in lutulento Panegyrico Henrici IV Germaniae regis, tomo primo Scriptorum Rer. Germanicar. Menkenii. Et sane eodem saeculo XI ita homines capiebantur harmonia ejusmodi versuum consonantium, ut pauci numerarentur Musis addicti, qui carmina sua hocce, ut putabant, ornamento destituta vellent. Cujus [Col. 0788A] consuetudinis testem luculentum dabo Othlonum, Monachum Sant-Emmeramensem, cujus Opera evulgavit [Col. 0788B] supra laudatus P. Pezius part. II tomi III Thesaur. Anecdotor. Novissim. Florebat monachus iste anno Christi 1050 et post se carmina complura reliquit, in quibus plurimos versus consonantes invenias. Is autem in carmine De doctrina spirituali in haec verba loquitur:

Porro quod interdum subjungo CONSONA VERBA,
Quae NVNC MVLTORVM nimius desiderat VSVS,
Hoc quoque verborum plus ordine convenienti,
Insuper ANTIQVA de CONSVETVDINE feci.
Ut vides, consona verba apud veteres appellabantur quae nunc nobis rime dicuntur; atque ejusmodi poeseos currente saeculo XI antiqua erat consuetudo. Quare nil mirum si subsequenti saeculo XII familiare in Italia quoque idem studium fuerit Musarum cultoribus. [Col. 0788C] Vide Donizonem, qui anno 1115 poema contexuit de Vita comitissae Mathildis. Animadverte quibus versibus Guilielmus Apulus librum quintum de Northmannis concludat. Vide etiam anonymum, qui circiter annum 1127 poema struxit de excidio urbis Comensis: uti et Radulphum Cadomensem, cui Gesta Tancredi principis debemus, circiter eadem tempora metro ac prosa conscripta: denique Godefridi Viterbiensis Pantheon, et Gaufredi Malaterrae Historiam Siculam, quae omnia complectitur Collectio mea Rerum Italicarum, praecipue tomo V. Legas quoque velim rhythmos quosdam, a venerabili Petro Cluniacensi abbate circiter annum Christi 1130 compositos, in quibus eumdem vocum concentum invenias. Praetereo innumera alia cum metra, tum [Col. 0788D] rhythmos, eodem artificio elaborata, mihique e monumentis saeculi IX, X et subsequentium collecta, ne nimius sim.

Nihil tamen dissimulandum. Pleraque ex his carminibus, rhythmicis aut metricis, eo tantum artificio constant, ut unica syllaba in medio versu adhibita sonum reddat similem syllabae claudenti, aut par tantum syllaba duorum versuum finem occupet. Cum vero, ut supra innui, singulari fortassis appellatione Leonini versus ii dicerentur in quibus geminae syllabae longae, aut tres, si penultima brevis foret, sono aequali sibi responderent in medio et fine versus, aut [Col. 0789A] in fine duorum versuum: dubitatio adhuc superesse potest sitne hujus artificii inventio aut perfectio tribuenda Leoni Parisiensi poetae, qui circiter annum 1190 floruit. Verum quonam justo titulo in Leonem hunc transferenda sit ejusmodi gloria non video, quando tot alii mihi occurrunt qui ante eum metra aut rhythmos pari condidere artificio. Nam quod est ad singulares versus consonis vocibus contextos, in iis pangendis Leonem plurimi praecessere. Et primo quidem Italia ipsa nobis continuo exhibet magistrum Moysen Bergomensem, auctorem carminis De laudibus Bergomi, a me editi tomo V Rer. Italicarum. Scribebat ille circiter annum Christi 1120, atque is sane in fine versuum consectatus est duarum syllabarum perennem concentum. Ita suum exorditur [Col. 0789B] poema:

Alme Deus rector, qui mundi frena gubernas,
Nec sinis absque modo sedes fluitare supernas, etc.
Eodem pede procedunt reliqui versus. Sed et antiquiores sunt quos in honorem sancti Lulli episcopi Moguntini Wilielmus Malmesburiensis lib. primo De gest. reg. Angl. circiter annum 1127 scribebat se a pueritia audisse; videlicet:

Antistes Lullus, quo non est sanctior ullus.
Pollens divina, tribuente Deo, medicina,
Occurrit morbis, ut totus praedicat orbis.
Vetustissimus quoque versus est, quo usi sunt non pauci e Germanicis imperatoribus in suis sigillis. Exemplum dabo petitum ex autographo diplomate [Col. 0789C] quod in suo tabulario asservat capitulum canonicorum Lucensium.


Diploma Conradi I Augusti, quo privilegia confirmat canonicis Lucensibus, anno 1038.

In nomine sanctae et individuae Trinitatis. Chuonradus, divina favente clementia, Romanorum imperator Augustus. Quia decet imperialis magnificentia loca sancta ditare atque venerari, et omnibus Christianis de animabus suis curam atque sollicitudinem gerere, ideo dignum duximus modo in praesenti sanctissimi Martini episcopi locum Lucae situm in aliquo locupletare, ut et ipsis, pro quibus donatum est, ad refrigerium, et nobis ad remedium proficiat sempiternum. Quapropter considerantes nos hoc, et in [Col. 0789D] animo volventes, prece et admonitione dilectae conjugis nostrae, simulque consortis nostri regni Gislae, confirmamus praedicto sancto Loco, sicuti olim Ugo, Lotharius, atque primus Otto, et secundus, ac tertius, nec non Heinricus, precessores nostri reges et imperatores pro remedio animarum Adelberti marchionis et Bertae comitissae, nec non et suarum, [Col. 0790A] dederunt beato Martino pontifici, ecclesiaeque suae sitae Lucae, suisque fidelibus, etc.


Signum domni Chuonradi serenissimi imperatoris Augusti.

Kadelohus cancellarius vice Herimanni archiepiscopi et archicancellarii recognovit.

Datum VII Kalendas Martii, anno Dominicae incarnationis 1038, indictione VI, anno domni Chuonradi regni XIV, imperii XIII

Actum ad Viam Venariam in comitatu Lucensi, feliciter. Amen.

Non in medio, sed in extremo latere membranae pendet bulla plumbea, in cujus antiqua parte visuntur imagines duorum virorum, altera quarum manu tenet pomum, altera sceptrum, et inter illas leguntur [Col. 0790B] hae litterae

    H
    E
    N
    R
    I
    C
    V
    S
    REX


In circuitu vero CONRADVS DI G&Rbar;A IMP&Rbar; AVGVSTVS. In postica effigies Romae sculpta visitur cum hoc Versu:

ROMA CAPVT MVNDI REGIT ORBIS FRENA ROTVNDI.

[Col. 0790C] Sed et Robertus abbas Sancti Remigii, qui Historiam Hierosolymitanam circiter annum 1110 litteris consignavit, editam tomo primo Gestor. Dei per Franc. similibus versibus prosam suam interspersit, quorum pars in margine, pars in ipso textu legitur. Nonnullos profero:

Nec leviter tactus Raynaldus, apostata factus,
   Abjurando Deum, se probat esse reum.
Quid faceret Turcus, populusque per omnia spurcus?
Ni sua terga daret, quo venerat et remearet.
Ita et Gaufredus Malaterra, qui circiter annum 1099 Historiam Siculam scripsit, editam tomo V Rer. Italicar., pares versus nobis exhibet lib. III, cap. 23. Hos paucos audi:

[Col. 0790D] Nec nimis hoc culpo, quamvis hic talia sculpo.
Nec prohibens vito; cum fiat juncta marito,
Diligat et juste foedus servando venuste.
Nam quos lex jungit, sententia nulla repungit, etc.
Sed et tumulo Beatricis ducissae Tusciae, anno 1076 vita functae Pisis, positum fuit hoc Epitaphium:

[Col. 0789] QVAMVIS PECCATRIX SVM DONNA VOCATA BEATRIX IN TVMVLO MISSA JACEO QUAE COMITISSA.

[Col. 0789D] Ita carmen in Ivonem Dionysianum abbatem, anno 1094 interfectum, edidit clarissimus Mabillonius, in quo prior versuum pars subsequenti respondet. Paucos tantum seligo:

[Col. 0790D] Qui nondum norat, sub quale caribde laborat
Occultans illa fiat damnata favilla:
Et ceu scintillae stipularum corruat ille, etc.
[Col. 0791] Pariter in ejus epitaphio legitur:

IVO GRAVIS SORTE, CRVDELITER OBRVTE MORTE, QVEM TEGIT HAEC PETRA, FELIX HABEARIS IN AETHRA, etc.

[Col. 0791A] Ad haec in dissertatione XXXVII, De hospital., evulgavi fundationem brephotrophii factam Mediolani a [Col. 0792A] Datheo archipresbytero anno Christi 787. Duo versus in illius aedis pavimento inscripti leguntur:

[Col. 0791] SANCTE MEMENTO DEVS, QVIA CONDIDIT ISTE DATHEVS HANC AVLAM MISERIS AVXILIO PVERIS.

[Col. 0791A] Praestare non possum anno eodem 787 hosce versiculos fuisse illic scriptos: attamen verba illa iste Datheus viventem illum indicare videntur. Quod ubi statuas, jam tenes, quantam antiquitatem praeferant versus, quos nunc Leoninos appellamus. Ita antiquissimi [Col. 0792A] erunt, sed temporis nota carentes, versus in musivo scripti, quos Panvinius legebat in claustro monasterii Lateranensis exesos jam atque cadentes:

[Col. 0791] CANONICAM FORMAM SVMENTES, DICITE NORMAM, QVAM PROMISISTIS, HOC CLAVSTRVM QVANDO PETISTIS.

[Col. 0791B] Reliqua eodem concentu continuantur.

Pluribus congerendis tempero. Ad alteram versificandi rationem quod attinet, videlicet statuendi consona verba in fine geminorum versuum, neque hic desiderantur exempla longe ante Leonis Parisiensis aetatem. Profecto circiter annum 1055, hoc est centum annis et ultra priusquam Leo ille nomen suum Parnasso daret, versus in Italia conficiebat celebratissimus vir sanctus Petrus Damiani, postea Ostiensis episcopus. Atque ex eo habemus multa carmina, hymnos et rhythmos varii metri, eaque fere cuncta consonis vocibus contexta. Sed potissimum considerandus nobis est ejus rhythmus super Salutatione angelica, num. 63, in quo perfecti Leonini versus occurrunt.

   Ave, David filia, sancta mundo nata
   [Col. 0792B] Virgo prudens, sobria, Joseph desponsata,
   Ad salutem omnium in exemplum data,
   Supernorum civium consors jam probata.
Maria, miseria per te terminatur,
   Et misericordia per te revocatur, etc.
Audi et ejus carmen 64, ad eamdem sanctissimam Virginem:

O miseratrix - o dominatrix - praecipe dictu,
Ne devastemur - ne lapidemur - grandinis ictu, etc.
Haec videant qui contendunt majores nostros a provincialibus didicisse usum consonantium vocum, Mabillonius quoque in Annalibus Benedictinis epitaphium prodidit, adhuc marmore insculptum, Alberti abbatis Miciacensis, qui anno 1036 naturae debitum solvit, non absimili vocum collocatione distinctum:

[Col. 0791] HIC JACET ALBERTVS,. QVONDAM REGALIA SPERNENS, PRVDENS ATQVE PIVS, TANTVM COELESTIA CERNENS, MVNDI DIVITIAS CVM REGALI DITIONE GEMETICA PRIMAS SPREVIT PRO RELLIGIONE, etc.

[Col. 0791C] Florebat anno 1095 Baldricus Andecavensis abbas, cujus carmina edidit du Chesnius tom. IV Scriptor. Franc. In his quaedam concentum vocum in fine versuum exhibent. Primi epigrammatis bini versus sunt hi:

In rotulo multi cum sollicitudine quadam
Dicendi seriem semper metantur ab Adam, etc.
Ita in carminibus de morte Mathildis abbatissae Condomensis anno 1012 compositis, et a supra laudato Mabillonio tomo quincto Annal. Benedictinor. evulgatis, idem concentus occurrit:

Si lacrymae cuiquam coelestia regna pararent,
Defunctum quemquam si carmina nostra juvarent, etc.
[Col. 0792C] Floruit eodem saeculo Christi undecimo Gualdo Corbeiensis monachus, qui Vitam sancti Anscharii episcopi Hammaburgensis metro contexuit, editam a Lambecio. Is in praefatione lusit versibus eadem finali consonantia distinctis. En exordium:

Dulce tuis, Alberte, decus, jubar ignivaporum,
Ecclesiae turris, regni diadema decorum,
Gloria pontificum, regum venerabile numen,
Quod tibi mater init Corbeia, sume volumen, etc
Vide etiam epitaphium beati Lanfranci, archiepiscopi Cantuariensis celeberrimi, a sancto Anselmo itidem archiepiscopo circiter annum 1089 compositum. En primos versus:

[Col. 0791] ARCHIEPISCOPI NON DIVITIAS NEC HONORES LANFRANCVS SVBIIT, SED CVRAS ATQVE LABORES. NATVS IN ITALIA, PAPIENSI DE REGIONE, CIVIBVS EGREGIIS, ET HONESTA CONDITIONE, etc.

[Col. 0791D] Rhythmos quoque Petri abbatis Cluniacensis nuper memoratos vide. Inter caeteros unum commemoro

De resurrectione Domini, in quo hi versus:
[Col. 0792D] Lumen clarum - tenebrarum - sedibus resplenduit,
Dum salvare - recreare - quod creavit voluit:
Hinc Creator, - ne peccator - moreretur, moritur.
[Col. 0793A] Cujus morte - nova sorte - vita nobis oritur, etc.
Est ibi et alius rhythmus similis in honorem Matris Domini, sub nomine prosae editus. Haec autem circiter annum Christi 1130 scripta fuere. Ita Joannes Severanus in libro Memorie sacre di Roma, pag. 314, inscriptionem refert anno 1128, positam Joanni de Crema cardinali in titulo Sancti Chrysogoni, cujus ecce verba:

O BONE SALVATOR NOSTRAE SALVTIS AMATOR, FILI CHRISTE DEI, PARCE REDEMPTOR EI,

Et apud Canisium Antiquar. Lection. tom. III part. [Col. 0794A] II, noviss. editionis, carmina leguntur Metelli Tegerseensis monachi, qui anno saltem 1160 floruit, hoc est, ante Leonem, sive Leonium Gallum. Ibi Rhythmici versus complures. Paucos audi:

Laudabunt alii clarum genus: ac mihi lene
   Christi jugum dat verba Camoenae.
Sydereae patriae cives abolere studebat,
   Per quos pacem rebus habebat.
Vivebat scintilla tamen, frigente favilla,
   Tandem mota procul micat illa, etc.
Sed longe ante haec tempora compositi videntur non absimiles duo versus, qui Capuae adhuc leguntur:

[Col. 0793] HOC PIVS ANTISTES, CLERI LVX, OTTO PARAVIT, ECCLESIAEQVE PATER, RES, MORES AMPLIFICAVIT.

[Col. 0793B] Si referenda inscriptio est ad Ottonem Capuanum episcopum, quem sub finem saeculi noni floruisse Ughellius opinatur, iterum confirmatam vides hujusmodi versuum antiquitatem. Ita Mabillonio teste in [Col. 0794B] Annalib. Benedictin. ad annum 707 in theca argento contecta ubi collocatae videntur anno Christi 946 reliquiae sancti Hidulfi episcopi, hi versus legebantur:

[Col. 0793] QVORVM MVNERE SVM TALI VESTITVS HONORE DIGNI REDDANTVR DIVINO SEMPER AMORE.

[Col. 0793B] Ita in fine Chronici Centulensis apud Dacherium in Spicilegio Hariulphus ejus Historiae auctor, anno 1088 carmen subjunxit, cujus en primos tantummodo versus:

Toto corde meo te, Centula mater, amavi,
Traditus a puero, mea sub te colla ligavi, etc.
Reliqui eodem vocum contextu procedunt. Consule etiam, si lubet, Wilielmum Malmesburiensem, qui carmen profert in Aethelstani regis honorem conditum, longe antea quam Leo Parisiensis nasceretur. Illius specimen habeto:

Regia progenies produxit nobile stemma,
Cum tenebris nostris illuxit splendida gemma, etc.
[Col. 0793C] Vide etiam Radevicum lib. II, cap. 2, De Gest. Friderici I, uti et Henrici Huntiudoniensis Histor. Librum quintum, et Scholam Salernitanam, et Godefridum Viterbiensem, et carmen a me evulgatum in Chronico Casauriensi, part. II tomi II Rer. Italicar, pag. 785, uti et praefationem cl. viri P. Pezii in Thesaur. Anecdotorum. Sed in primis recole quae antea protuli e vetustissimo Antiphonario Benchorensi; nihil enim ibi desideratur ad Leoninae cantilenae metrum absolutum. Antiquitatem insuper artificii hujus longe majorem, quam vulgo credatur, confirmabit hymnus Hartmanni, monachi San-Gallensis, tomo XXVII Bibliothec. Patrum, pag. 517. Jam praedixi floruisse illum anno 870.


[Col. 0793D] Tribus signis,
   Deo dignis,
   Dies ista colitur.
Tria signa
   Laude digna,
   Caetus hic persequitur.
Stella Magos
   [Col. 0794B] Duxit vagos
   Ad praesepe Domini, etc.
Eumdem concentum vocum caeterae strophae reddunt. Alia monumenta veterum ejusdem generis praetereo, dicturus tandem me vix assequi posse cur Leo Parisiensis poeta, qui circiter annum Christi 1190 floruisse dicitur, Leoninos versus excogitasse credatur, quando tot longe antiquiores habemus qui rhythmos et metra condidere eodem ipso consonarum vocum artificio ac tinnitu. Certe a sententia Papebrochii discedendum, qui ad diem XIX Maii in Vita sanctae Pudentianae et Praxedis versus rhythmicos in ecclesia Sanctae Pudentianae rejicit ad tempora Innocentii [Col. 0794C] II papae, circiter annum 1130, hanc rationem subjiciens: Nam Leoninorum versuum initium nemo eruditus fecerit saeculo XII antiquius. Alia erit in posterum, ut opinor, eruditorum opinio.

Atque haec de rhythmica veterum poesi. Nunc ad originem poeseos Italicae vulgaris me converto. Nullus dubitandi locus est quin poesis a vulgarium linguarum poetis adhibita, nativitatem suam debeat antiquorum rhythmicae. Neque enim vulgares linguae, Italica videlicet, Gallica, Hispanica, etc., in contexendis versibus spectant ullam syllabarum quantitatem, sive prosodiam: quod ab antiquis Graecis et Latinis factum est. Et quamvis Italica lingua duo verborum genera praeferat, brevia nempe et longa, attamen haec vocum quantitas in penultimis tantum [Col. 0794D] syllabis sistit, si verba sint trisyllaba, etc.; ac praeterea nulla harum brevium aut longarum ratio habetur, nisi quantum exigat vocum collocatio ad uberiorem aurium voluptatem in versu audiendo. Recentiorum ergo carmina nihil aliud sunt quam rhythmi; et quemadmodum plurimi ex antiquis rhythmis numerum tantummodo pedum seu syllabarum, [Col. 0795A] non vero temporis observationem quaerebant; satque artifici in iis conficiendis erat demulcere auditorum aures quodam concentu, erumpente ex una dispositione ac paritate pedum in singulis versibus, idem quoque a vulgarium linguarum poetis factum fuit. Quare cum primum Itali, Galli, etc., condere versus coeperunt, propria vulgari lingua utentes, hosce appellarunt rhythmos, quae vox apud Italos, Gallos, Anglos aliosque populos, levi mutatione facta, appellata fuit, et adhuc appellatur rima. Non me fugit per vocem hanc rima non a recentioribus tantum, sed et a quibusdam antiquis Italicae linguae scriptoribus significari , seu similiter cadens, quo potissimum suos versus vulgares quoque poetae ornare consueverunt. Verum ex [Col. 0795B] institutione sua rhythmus, seu rima, coeptus est nominari integer versus vulgaris, seu carmen, atque poema, ad imitationem rhythmorum Latinorum lucubratum, de quibus hactenus egimus. Hac de causa Petrarcha cecinit:

Voi, ch' ascoltate in Rime sparse il suono.
Nam, ut supra ex Othlono vidimus, similiter cadens olim appellabatur consonum verbum, seu consonantia vocum, ut Antonius de Tempo testatur. Scriptoris hujus librum adhuc luce carentem, et in bibliotheca Estensi ac Ambrosiana asservatum, ego jam dudum memoravi lib. primo, cap. 3, De perfect. poesi Italic., cujus hic titulus: Summa artis rhythmici vulgaris dictaminis, composita ab Antonio de Tempo, judice, cive Paduano, ad illustrem principem Albertum de la Scala. Anno Domini 1332. Ac proinde is carmina Petrarchae sua lucubratione praecessit. Is ergo rhythmorum vulgarium septem genera enumerat, sonetum, ballatam, cantionem extensam, etc. Ex quo vides carminibus ipsis nomen rhythmi inditum fuisse. Rursus ille scribit in rubr. I: Rhythmus vulgaris est genus quoddam dictaminis, etc. Litteralis rhythmus (id est Latinus) secundum grammaticos est consonans paritas syllabarum, certo numero comprehensarum. Et eadem dispositio cadit in quolibet vulgari rhythmo, praecipue in motu confecto, etc. Infra subdit: Quilibet rhythmus habeat saltem unam consonantiam cum dictione, quae habeat diversum significatum, etc. Sunt ibi tamen et alia loca in quibus [Col. 0795D] rhythmi vox idem significare videtur ac nobis rima. Sed quandonam, et apud quos nata Italica poesis? Omnium eruditorum calculo jam firmatum est, primos in Italia Siculos vulgarem linguam, Italicam nimirum, usurpasse ad condendos versus. Quae omnium vetustissima poemata Italicae linguae supersunt, Siculis poetis tribuuntur. Insuper Petrarcha in Triumph. Amor., cap. 4, Italicos poetas recensens, commemorat i Siciliani,

Che fur gia primi, e quivi eran da sezzo.

Unde vero Siculi hauserint versuum ac poematum vulgarium formam, usumque consonantium vocum, antea disputatum est inter Italicos eruditos. Joannes Marius Crescimbenius, cui supra caeteros lucem [Col. 0796A] suam debet historia Italicae poeseos, in Comment. tom. prim., cap. 2, veluti rem evidentissimam statuit, Siculos a provincialibus poetis, quorum Vitas Nostradamus scriptas reliquit, utpote qui antea floruere, universam poeseos oeconomiam fuisse mutuatos. Et revera provincialium carmina fere omnia complectitur pretiosus Estensis bibliothecae codex manu exaratus anno 1254, eosque novimus scripsisse versus ab anno 1110 usque ad eumdem annum, cum contra Italicorum poetarum vestigium vix post annum Christi 1200 nunc inveniamus, atque eorum praeterea pauculi versus, incompti omnino ac rudes, nascentis poeseos infantiam prodant. Clarissimus autem Fontaninius in lib. primo De eloquent. Italic., cap. 7 et sequent., ostendit, Brunetti [Col. 0796B] Latini auctoritate fretus, vulgarem Provincialium seu Francorum linguam anno 1260 fuisse la più dilettevole e la più comune, che tutti gli altri linguaggi; ac propterea illius sententia est non solum ex ea lingua Italos derivasse artem rhythmorum vulgarium, sed etiam che la lingua Provenzale in realta fu madre in gran parte dell' Italiana dopo il secolo undecimo. Equidem suspicor Fontaninium neminem tam enormi sententiae consentientem habiturum, quanquam et Varchius censuerit, Provincialium linguam matrem magna ex parte fuisse Italicae post annum 1200. Neque enim tam sero emersit, statumque accepit Italica lingua: imo haec a Provincialibus nonnisi pauca vocabula accepit, uti jam palam factum est supra in Dissertatione XXXII de Origine [Col. 0796C] Linguae Italicae. Et quanquam multas voces ex Francorum aut Provincialium lingua in Italicam migrasse daremus, non propterea jura matris illi tribuenda forent. Huetius ipse, vir spectatissimae eruditionis, licet Gallus, in lib. De origin. fabular. Romanens, nostros ridet quod nimia liberalitate multas linguae nostrae voces Provincialibus veluti acceptas referant, quas tamen cum illi tum non Latio debemus. Exempla et ego attuli in notis ad carmina Italica Petrarchae. Denique eos etiam improbavit Dantes Aligerius in Convivio, qui Provincialium linguam Italicae praeferebant. Caeterum quod est ad Italicorum poesim, non abs re Marius Equicola, Petrus Bembus, Speronius, Sansovinus, atque, [Col. 0796D] ut alios omittam, praelaudati Crescimbenius et Fontaninius arbitrati sunt, originem istius a Provincialium imitatione esse omnino arcessendam. Liceat tamen et mihi addere: id quidem veri simile, minime vero certum esse. Jam produxi lib. primo, cap. 3, Della perfetta poesia, verba Petrarchae, quae rursus hic consideranda veniunt. In praefatione ad epistolas suas familiares de libris a se compositis ille agens, rhythmos etiam vulgari lingua a se lucubratos hisce verbis describit: Pars mulcendis vulgi auribus intenta, suis et ipsa legibus utebatur. Quod genus apud Siculos (ut fama est) non multis ante saeculis renatum, brevi per omnem Italiam ac longius manavit: apud Graecorum olim ac Latinorum vetustissimos celebratum; siquidem et Romanos vulgares [Col. 0797A] rhythmico tantum carmine uti solitos accepimus. Haec Petrarcha circiter annum Christi 1360 scribebat: quae Ludovico Castelvetro Mutinensi in Additament. ad lib. primum Pros. Bembi jam diu animadversa, persuaserunt, immerito obtrudi Provinciales poetas tanquam parentes aut magistros Italicae poeseos. Et ea quidem sibi opposuit Crescimbenius; sed quamvis multa commentatus fuerit, nemini hactenus videatur debilitata nedum confossa Castelvetri sententia. Nam quod nulla Siculorum carmina vulgaria habeamus ante annum 1200 scripta, nequaquam inferendum est nulla reapse composita ante annum illum fuisse. Quot enim et quanta nobis eripuerit tempus, is tantum ignorat qui hospes in eruditione prorsus est, ut omittam, plura condi potuisse quae [Col. 0797B] titteris minime fuerint consignata.

Perspectissimum vero Petrarcha habuit, utpote per annos complures in Provincia versatus, quot poetas ea regio tulerat, quoque tempore ii floruere. Nihilo tamen secius, non ab iis Siculos didicisse artem rhythmorum scribit, sed potius a Latinis et Graecis, apud quorum vulgus in usu olim fuisse Rhythmos ipse Petrarcha acceperat. Cur nos affirmemus, quod is longe propior Provincialium poetis, et inter patres Italicae poeseos numeratus, ignoravit? Ac praecipue cum Leonardus Arretinus in Vita Dantis [Col. 0798A] scripserit ex ipsius Dantis verbo: Rhythmorum vulgarium Italicorum artem circiter annos centum quinquaginta ante eumdem Aligerium originem habuisse. Epocha ista in eos ipsos annos convenit, quibus et Provincialium poetarum primi floruere. Quid? quod et idem Crescimbenius part. II, libri II Commentar. auctor est, Tusciae non defuisse vulgares poetas anno etiam 1200. Cum vero Etruscis, Petrarcha teste, praeiverint Siculi, reliquum est ut quo tempore Provincialium poesis vigebat, Siculorum quoque poesis usitata apud vulgares fuerit: ac proinde veritate niti, quod Petrarcha ait, videlicet rhythmorum artem apud Siculos non multis ante saeculis (duobus saltem) renatam fuisse. Neque injuria subdit ille, Siculos e Graecis atque Eatinis id [Col. 0798B] genus poeseos didicisse, cum antea conspexerimus familiares fuisse cum Graecis tum Latinis rhythmos, ac praeterea vocum consonarum usum, quas nunc rime nuncupamus, sera antiquitate commendari. Apud ipsos Siculos, saeculo duodecimo decurrente, ejusmodi versus a Latinis poetis excultos, paucis ostendam. Rogerio I inclyto Siciliae et Calabriae comiti, qui anno 1101 naturae debitum solvit, tumulus hac epigraphe ornatus Mileti positus fuit, Roccho Pirro teste in Chronolog. reg. Siciliae:

[Col. 0797] LINQVENS TERRENAS, MIGRAVIT DVX AD AMOENAS ROGERIVS SEDES, NAM COELI DETINET AEDES.

[Col. 0797C] Par est epitaphium Raynaldi comitis, anno 1126 rebus humanis exempti, apud eumdem Pirrum in [Col. 0798C] Notitia Catanens. Ecclesiae. Ita Guilielmi I regis sepulcro, anno 1170 inscriptio haec incisa est:

[Col. 0797] HIC TVA ROGERI DVX QVONDAM TEMPORE PATRIS OSSA TENET TVMVLVS, TVMVLO CONTERMINA MATRIS, VNDECIES CENTVM DECIES SEX, BIS MAGIS ANNO, MIGRANS POST CHRISTVM NATVM SVB HERODE TYRANNO, etc.

Reliqui versus eodem rhythmo procedunt. Similis est inscriptio anno 1183 posita Margaritae reginae:

HIC REGINA JACES REGALIBVS EDITA CVNIS, MARGARITA, TIBI NOMEN QVOD MORIBVS VNIS, etc.

[Col. 0797C] Nihil ergo opus fuit Siculis Provincialium disciplinae sese tradere, ut artem contexendi versus edocerentur.

[Col. 0797D] Atque hic addendum est non Latinos tantum et Graecos rhythmici carminis exempla Siculis praebuisse, ut Petrarcha erudite animadvertit, sed alios quoque populos in hac arte eisdem et reliquis Italis facem ministrare potuisse. Nam ultra duo saecula sub Saracenorum Arabum jugo Sicilia gemuit ad annum usque 1060, quo Messana eis erepta est. Anno autem 1091 integra insula in principum Northmannorum ditionem venit. Atqui certum est Arabes quoque delectatos rhythmicis versibus, quos in morem nostrorum consonantibus verbis terminabant. Sunt apud eos antiquissima carmina quae adhuc fidem rei faciunt. Idque vel ipsius Maumetis temporibus familiare fuit; nam testante Marraccio in Prodromo, ubi de Alcorano agit, cap. 2, impii illius libri signa, sive versiculi, in rhythmum desinunt, [Col. 0798C] qui ut plurimum consonans est, vocali affecta, cum una ex tribus quiescentibus praecedente, ut una, ina, ano, etc. Usque adeo id certum est, ut eruditissimi [Col. 0798D] Huetii in libr. De origin. fabular. Romanens. sententia fuerit, nos ab Arabum populo accepisse artem rhythmandi, hoc est, consonantium verborum usum in versibus, ex quo videlicet nefanda gens meliorem Hispaniae partem jugo suo premere coepit: quod ineunte saeculo octavo contigit. Eadem quoque saeculo nono sedem fixit in Sicilia atque Calabria. In numera dixi adhuc existere Arabicae gentis carmina; idque etiam Derbelotius nos docuit. Imo Spanhemius auctor est poetis illis non inventione tantum, sed et numero poematum ac versuum copia ab eis scriptorum, quemlibet alium populum longe concedere. Et profecto mihi perquam verisimile videtur nos posse non temere Arabum populo acceptam referre artem rhythmicam, sive usum consonantium vocum in fine versuum, quando eruditi testantur [Col. 0799A] antiquissimum esse apud eam gentem rhythmandi morem, quem adhuc retinent, et celebre fuit olim eorum nomen e litterarum studiis, multumque commercii eis erat cum Europaeis, ac praecipue Italis. Fortassis et ab eis accepimus varias versuum formas, quas describit Agapitus a Valle Flemmarum ordin. Minor. in libello De arte metrica Arabum. Praeter alios ejus gentis libros in hanc rem celebris est tractatus Bader Aladini Damamiani principis poetarum apud Arabes, qui accurate de usu rhythmorum scripsit. Antiquis vero saeculis post abactum ex Italia Graecorum imperium, Arabum doctrina tanto Italis in honore fuit, ut ii praecipue litterarum magistri censerentur; quod et commemorandum mihi erit infra in Dissertatione XLIV de litterarum fortuna. [Col. 0799B] Addo non levem nobis suspicandi causam praeberi, Arabes a vetustissimo populo Judaico rhythmorum artem et usum edoctos fuisse. Supra vidimus dicterium mulierum Hebraearum in Saul causa victoriae a David relatae. Ibi consonantia vocum. Hac de re disputatio proxime praeteritis annis viguit inter doctissimum virum Blasium Garofolum, ac alios eruditos. Quod novi, Augustinus Eugubinus, Meibomius, Ludovicus Capellus, Clericus, Huetius, et alii sensere, Judaeos ab antiquissimis saeculis concentum hunc verborum usurpasse in suis carminibus, hymnis, et canticis. Quid? quod Fourmontius V. cl. Parisiis anno 1714 dissertationem edidit in eadem urbe typis impressam tom. VI Mémoires de l'Académ. des Inscriptions. Ibi pag. 160 multa eruditione [Col. 0799C] ostendit, in poeticis libris Veteris Testamenti ejusmodi concentum in fine versuum occurrere. Exemplis parco.

Quae ubi statuamus jam patet consonantium vocum usum in versibus, supra quam vulgo credatur, longe antiquissimum esse, utpote qui a Judaeis in Syros et Arabes fluxisse videtur. Deinde ex Arabum gente veri videtur simile ipsos Occidentis populos artem hanc didicisse, nisi eamdem a populis septentrionalibus antea didicerint. Nam et ad illos in hisce investigandis oculos convertamus oportet. Certe post Arabes imperium Siciliae arripuere comites, duces ac reges Northmanni: gens nempe e gelido Septentrione olim in Galliam, ac demum in Magnam Britanniam, Apuliam atque Siciliam effusa, [Col. 0799D] dominatione iis in locis fortissime constabilita. Ad annum usque 1094 Northmannorum regum potentia ac sedes apud Siculos perduravit. Ab hoc autem [Col. 0800A] populo ediscere etiam licuit Siculis, quando consentire nolimus, ab Arabica gente eos accepisse vulgarium carminum artem. Rhythmorum profecto vulgari lingua conditorum apud gentes septentrionales antiquior est usus quam Provincialium et Italorum. Ostendunt Germani Evangelia rhythmis Theotiscis e Latino reddita per Otfridum monachum circiter annum 880; quae cantica brevibus versiculis in voces consonantes desinentibus constant. Alia quoque ejusdem generis poemata ille procudit, quae adhuc mss. servantur in antiquissimis codicibus Caesareae Vindobonensis bibliothecae ac Vaticanae, imo typis etiam aeneis a Joanne Schiltero tradita prostant. Sunt et alia apud Danos, Suecos caeterosque Germanos ejus generis vetustissima carmina. [Col. 0800B] Georgius itidem Hickesius, inter Britannos summae vir eruditionis, in Thesaur. linguar. veter. septentrional. quanquam scribat, in antiquissimis Anglo-Saxonum pseudo-rhythmos, hoc est le rime, minime reperiri: attamen cap. 24 Grammaticae Anglo-Saxon. specimina affert carminum, quae ipse semi-Saxonica appellat, ubi similiter cadens occurrit, quale a nobis in fine versuum usurpatur. Usserius quoque cap. 17, pag. 450, Antiquitat. Britann. eccles., ex Vita beati Albei haec affert: Inde sanctus Patricius, archipontifex et patronus totius Hiberniae, versum sequentem Scotica lingua, quasi quoddam oraculum legis vigorem habens, cantavit. Quem versum familia Sancti Albei et familia Sancti Declani noluerunt pro se vel rhythmice, seu metrice in Latinum verteremus; [Col. 0800C] sed majoris auctoritatis ei conciliandae gratia, illum proprio et genuino, quo pronuntiatum et compositum est a sancto Patricio, idiomate, pro dignitate proferemus in medium. Ita Scotice canitur ille versus:

Ailbe umal, Patric Muman, mo gach rath
Theclan Patric Nandeisi, ag theclan go brath
Ad haec Mabillonius tom. III Annal. Benedictinor., pag. 684, producit rhythmum Teutonica lingua confectum, in quo eumdem vocum concentum invenies. Haec profecto, ultra quam multi sint opinati, rhythmorum vulgarium antiquitatem oppido seram evincunt. Franci ipsi, antequam Provincialium poetarum celebrata cohors emergeret, ejusmodi versus elucubrasse videntur. Bulaeus in Histor. Univers, [Col. 0800D] Paris. refert epitaphium Gallicis rhythmis Frodoardo Remensi historico positum, qui anno 965 finem vivendi fecit. Duos tantum versus delibatos inde accipe:

[Col. 0800] VEQVIT CASTE CLERC, BON MOINE, MEILLEV ABBÉ, ET D'AGAPIT LY ROMAIN FVT AVBÉ, etc

[Col. 0799D] Idem Mabillonius in Act. Sanctor. Benedictin., Saeculo V, hos versus non longe ab illis temporibus scriptos et ipse arbitratur. Apud eos sit fides. En ergo unde alteram normam vulgarium rhythmorum haurire potuerint Siculi, ex Northmannis videlicet Siciliae ipsi imperantibus, aut ex aliis Germaniae populis, antequam poetae in Provincia famam suis carminibus sibi quaererent. Francorum autem ac [Col. 0800D] Germanorum, adde et Britannorum mores et linguam Northmanni probe edocti, hunc etiam poeseos usum in Siciliam invexisse non immerito credantur. Quantopere vero ejusmodi rhythmis oblectatus fuerit circiter annum Christi 1100 Gaufredus Malaterra, patria Northmannus, sed noviter factus Siculus, supra innui.

[Col. 0801A] Ad vulgarium Italicorum carminum formam quod attinet, ne hanc quidem necesse fuit ut Siculi caeterique Italici a Provincialibus poetis mutuarentur. Crescimbenius lib. primo Histor. vulgar. poeseos scripserat: Egli è chiara cosa, che l'endecasillabo volgare venne in Italia della Provenza. Verum ipse, re diligentius inspecta, ab ejusmodi opinione discessit in Commentar. lib. primo, cap. quinto, ubi diserte fatetur se quoque agnoscere Italicorum versus ex imitatione Latinorum processisse. Id vero ante illum erudite adnotarat noster Castelvetrus et Jacobus Mazzonius lib. II, cap. 33, in Apolog. Comoed. Dantis. Addo ego non e metris tantum perfectisque Latinorum versibus derivari potuisse Italicorum formam, sed etiam ex incomptis rudibusque [Col. 0801B] eorum rhythmis. Jam supra ostendi, et nullo negotio luculentius ostendere rursus possem, rhythmos Latinos fuisse compositos tetrasyllabos, pentasyllabos, etc., eosque longe ante tempora poetarum Provincialium. Sed jam satis superque Dissertatio ista excrevit. Quare unum persequar, versum videlicet hendecasyllabum, quo potissimum Italica poesis delectatur, praeterquam quod apud Graecos et Latinos occurrit, a rhythmopoeiis etiam ac metricis poetis excultum fuisse, dum barbarica tempora fluerent. Inter Opera Walafridi Strabonis, cujus est fama celebris inter scriptores saeculi noni, legitur ejusdem pia oratio, e qua nonnullos versus decerpo:

O rerum Sator omnium tremende,
Dum poenas crucis innocens luisti;
[Col. 0801C] In quo nil nisi repperis ruinam, etc
In his non tantum pedes, sed et numerum habes hendecasyllabi Italici: quod et contingit in Horatiano illo:

Jam satis terris nivis, atque dirae, etc.
Et quoniam poesis nostra pro spondaeo dactylum adhibere potest in fine hujusmodi versuum, qui tunc [Col. 0802A] propterea evadunt dodecasyllabi, ejusdem tamen temporis atque hendecasyllabi, sdruccioli Italice a nobis appellati (quorum inventum nescio cur Varchius in Herculano tribuerit Sannazario), eorumdem versuum specimen ex ipsius Walafridi carminibus exero:

Legistis, meminit vestra sagacitas
At multis egomet sordibus obsitus,
Donari veniam credo sagaciter, etc.
Sane in hisce antiquorum hendecasyllabis raro deprehendas collocationem accentuum (posature nos dicimus) in versibus Italicis facilem atque patentem. Attamen cum primi poetae vulgares versibus paucarum syllabarum praecipue operam darent, ac postea [Col. 0802B] versum conquirerent cui aliquid majestatis ex plurium syllabarum cursu accederet, nullum aptiorem invenere quam hendecasyllabum, sive is ex duobus brevioribus versibus confletur, sive alio ordine coalescat; illius autem exemplum apud rhythmorum scriptores obvium habuere. Atque hic publici juris factum volo rhythmum hactenus luce carentem, cujus mentionem feci in Dissertatione I de exteris gentibus. Eum descripsi ego e vetustissimo codice ms. capituli canonicorum Mutinensium. Tum quae praecedunt, tum antiquitas codicis, satis indicant ipsum fuisse compositum sub initium saeculi decimi a Christo nato: quo tempore, ut ibi praefatus sum, Hungari tot impressiones in Italiam, et praesertim in Mutinenses fecere. Dodecasyllabi sunt versus, [Col. 0802C] sed, temporis ratione computata, pares hendecasyllabis. Inter ipsos autem quosdam sentias ita contextos, ut familiarem in iis texturam ac sonum nostrorum versuum deprehendas. Ad haec singuli versus aliquid Leonini praeferunt, cum in unam eamdemque vocalem ac pari concentu desinant. Tu experimentum facito.





RHYTHMUS Canendus militibus Mutinensis urbis custodibus circiter annum 925.
[Col. 0801]

   [Col. 0801D] O tu qui servas armis ista moenia,
Noli dormire, moneo, sed vigila.
Dum Hector vigil exstitit in Troja,
Non eam cepit fraudulenta Graecia.
Prima quiete dormiente Troja,
Laxavit Sinon fallax claustra perfida.
Per funem lapsa occultata agmina
Invadunt urbem et incendunt Pergama
Vigili voce avis anser candida
Fugavit Gallos ex arce Romulea;
Pro qua virtute facta est argentea,
Et a Romanis adorata ut dea.
Nos adoremus celsa Christi numina,
[Col. 0802D] Illi canora demus nostra jubila.
Illius magna fisi sub custodia,
Haec vigilantes jubilemus carmina.
   Divina, mundi rex Christe, custodia
Sub tua serva haec castra vigilia.
Tu murus tuis sis inexpugnabilis,
Sis inimicis hostis tu terribilis.
Te vigilante, nulla nocet fortia,
Qui cuncta fugas procul arma bellica.
Tu cinge haec nostra, Christe, munimina,
Defendens ea tua forti lancea,
Sancta Maria, Mater Christi splendida,
Haec cum Joanne, Theotocos, impetra:
[Col. 0803A] Quorum hic sancta veneramur pignora,
Et quibus ista sunt sacrata numina [(4) 1Kb] .
Quo duce victrix est in bello dextera,
Et sine ipso nihil valent jacula.
   Fortis juventus, virtus audax bellica,
Vestra per muros audiantur carmina
Et sit in armis alterna vigilia,
Ne fraus hostilis haec invadat moenia.
Resultet echo comes: Eia, vigila.
Per muros eia dicat echo: Vigila.

Dissertationi huic postremam manum imponam, colophone addito non vulgaris pretii, rhythmo nempe historico evulgato, quem ex eodem ipso codice vetustissimo capituli canonicorum Veronensium, [Col. 0803B] unde alter De laudibus Mediolani depromptus est, descriptum ad me misit supra laudatus Bartholomaeus Campagnola, multis titulis de me bene meritus. Anno Christi 871 Italiam totam, imo et reliquum Francorum imperium, concussit detestandum facinus Aldegisi principis Beneventani, qui Ludovicum II Augustum, quanquam tot beneficiis in ipsos Beneventanos collatis illustrem, utpote qui Sarracenicae gentis cornua fregerat, ejusque acinaces ex eorum jugulo averterat, ausus est seditione commota comprehendere, et in custodiam tradere. Sunt qui hominem excusant, culpamque in ipsum Augustum [Col. 0804A] ejusque conjugem rejiciunt, ut ex Erchemperto, ex Annalibus Bertinianis et ex Anonymo Salernitano, a me edito part. II tomi II Rer. Italicarum, sudlucere potest. Et revera cum Adelgiso nihil intentare contra Ludovici vitam animus fuerit, sed timorem tantummodo ac vim ei inferre, ut ex urbe et regione Beneventana excederet, excogitare liceat non defuisse aliquam justae irae causam, aut ansam principi Beneventano. Attamen vix nemo fuit qui non horruerit, audiens tot opprobriis oneratum ac dolose captum, ut idem Erchempertus scribit, Augustum sanctissimum virum, salvatorem scilicet Beneventanae provinciae, Beneventi infra moenia degentem ac secure quiescentem. Hanc tamen sanctitatem infra in eodem Ludovico minime agnoscit laudatus Erchempertus. [Col. 0804B] Hoc ergo facinus auctor rhythmi alphabetici seu abecedarii, nunc evulgandi, describit synchronus profecto, ut res et narratio ipsa suadet, sed simul sermonis Latini imperitissimus. Ego rhythmum ipsum, qualis in ms. codice Veronensi habetur, accuratissime descriptum, ne una quidem littera immutata, lectori sistere decrevi, distinctis duntaxat versibus, in ms. indiscretis, ut hoc onere clarissimum marchionem Maffeium levem. Sed et ille hic etiam inspiciat velim quot erroribus abu det frustulum istud antiquitatis, partim auctori, partim vetusto librario tribuendis.






RHYTHMUS De Ludovico II imperatore per Adelchim, seu Adelgisum, Beneventi principem, capto, compositus anno 871 aut 872.
[Col. 0803]


Audite, omnes fines terrae, [(5) 1Kb] errore cum tristitia,
   Quale scelus fuid factum Benevento civitas.
   Lhuduicum comprenderunt sancto, pio Augusto [(6) 1Kb] .

Beneventani se adunarunt ad unum consilium.
   Adalferio [(7) 1Kb] loquebatur, et dicebant principi:
   Si nos eum vivum dimitemus, certe nos peribimus.

Celus [(8) 1Kb] magnum praeparavit in istam provintiam:
   Regnum [(9) 1Kb] nostrum nobis tollit: nos habet pro nihilum.
   Plures [(10) 1Kb] mala nobis fecit. Rectum est, ut moriad [(11) 1Kb] .

Deposuerunt sancto [(12) 1Kb] pio de suo Palatio;
   Adelferio illum ducebat usque ad Pretorium:
   Ille vero gaude [(13) 1Kb] visum tamquam ad martirium.

Exierunt [(14) 1Kb] Sado et Saducto [(15) 1Kb] inoviabant imperio.
   Et ipse sancte pius incipiebat dicere:
   [Col. 0805] Tamquam ad latronem venistis cum gladiis et fustibus

Fuit jam namque tempus, vos allevavit [(16) 1Kb] in omnibus:
   Modo vero surrexistis adversus me consilium.
   Nescio pro [(17) 1Kb] quid causam vultis me occidere.

Generacio crudelis [(18) 1Kb] veni interficere,
   Ecclesie que sanctis Dei venio diligere,
   Sanguine veni vindicare, quod super terram fusus est.

Kalidus ille, temtator [(19) 1Kb] ratum adque nomine
   Coronam imperii sibi in caput ponet [(20) 1Kb] et dicebat populo:
   Ecce sumus imperator: possum [(21) 1Kb] vobis regere.

Leto animo habebat [(22) 1Kb] de illo quo fecerat.
   A Demonio [(23) 1Kb] vexatur, ad terram ceciderat.
   Exierunt multae turmae videre mirabilia.

Magnus Dominus [(24) 1Kb] Jesus Christus judicavit judicium.
   Multa gens paganorum exit in [(25) 1Kb] Calabria,
   Super [(26) 1Kb] Salerno pervenerunt possidere Civitas.
Juratum [(27) 1Kb] est ad sancte Dei reliquie
   Ipse regnum defendendum, et alium requirere.




[Col. 0805]
CARMEN DE JOSEPH PATRIARCHA
(Edidit D. OZANAM, Documents inédits pour servir à l'histoire de l'Italie, etc., p. 46, ex cod. Vatic. n. 3325.)



   [Col. 0805] Joseph, Deo amabilis
Patri dulcis et habilis,
Puer formose indolis
Et gratie multiplicis! . . .

   Hinc ipsi nova somnia
Celi promebant sidera,
Ad futuri indicia,
Ipsi quasi supplicia . . .

   Intentus est auspicio
Ac si Dei negotio;
Fraternus livor invido
Advertit sed hoc animo

   Joseph domi residens,
Rei private providens,
Jubetur mox invisere
Cunctane gerant prospere . . .

   Nec mora: ut conspiciunt
»En Somniator, aiunt:
[Col. 0806] Necem ferte, ut pareat
An juvarit quod somniat . . .«

   . . . Culpam vitant sceleris,
Ne criminentur sanguinis,
Sumpto pondo numismatis,
Sic vendunt Agarenicis . . .


Segardus hoc dictamen fecit.



SAECULI XI MONUMENTA LITURGICA




[Col. 0807]
SEQUENTIAE AD SAECULUM USQUE XI COMPOSITAE
(DANIEL, Thesaurus hymnologicus, t. II, p. 49, ex codice Monacensi 6.)



I. De Assumptione B. V.
[Col. 0807A]

Ave, Dei genitrix Summi, Virgo semper Maria, etc.



II. De sancta Trinitate [(1) 6Kb] .

    1. Benedicta semper sit sancta Trinitas, deitas scilicet unica, coaequalis gloria:
    2. Pater, Filius, sanctus Spiritus tria sunt nomina, omnia eadem substantia.
    3. Deus genitor, Deus genitus: in utroque sacer Spiritus deitate socius.
    [Col. 0808A] 4. Non tres tamen dii sunt, Deus verus unus: sic Pater, Dominus Filius, Spiritusque sanctus.
    5. Proprietas in personis unitas est in essentia:
    6. Majestas par et potestas, decus, honor aeque per omnia.
    7. Sidera maria continens, arva simul et universa condita.
    8. Quem tremunt impia tartara, colit quoque quem et abyssus infima
    [Col. 0809A] 9. Nunc omnis vox atque lingua fateatur nunc laude debita,
    10. Quem laudat sol atque luna, dignitas adorat angelica.
    11. Nunc omnes jubilemus altithrono Domino laudes in excelsis:
    12. Eia et Eia omnes simul modulemur organica cantica dulci melodia.
    13. O veneranda unitas,
    14. O adoranda Trinitas:
    15. Per te sumus creati, vera aeternitas:
    16. Per te sumus redempti, summa tu charitas.
    17. Populum cunctum tu protege, salva libera, eripe et emunda.
    18. Te adoramus Omnipotens, tibi canimus, tibi [Col. 0809B] laus et gloria.
    19. Per infinita saecula saeculorum.





III. In Octava Pentecostes.

Benedicto gratias Deo nos referamus, etc.



IV. Sabbato Septuagesimae [(2) 1Kb] .

    1. Cantemus cuncti melodum nunc Alleluia.
    2. In laudibus aeterni Regis haec plebs resultet Alleluia.
    3. Hoc denique coelestis chori cantent in altum Alleluia.
    4. Hoc beatorum per prata paradisiaca psallat concentus Alleluia.
    5. Quin et astrorum micantia luminaria jubilent altum Alleluia.
    6. Nubium cursus, ventorum volatus, fulgurum [Col. 0809C] coruscatio et tonitruum sonitus dulce consonent simul Alleluia.
    7. Fluctus et undae, imber et procellae, tempestas et serenitas, cauma, gelu, nix, pruinae, saltus, nemora pangant Alleluia.
    8. Hinc variae volucres Creatorem laudibus concinite cum Allelui
    [Col. 0810A] 9. Ast illic respondeant voces altae diversarum bestiarum Alleluia.
    10. Istinc montium celsi vertices sonent Alleluia.
    11. Hinc vallium profunditates saltent Alleluia.
    12. Tu quoque maris jubilans abysse dic Alleluia.
    13. Nec non terrarum molis immensitates: Alleluia.
    14. Nunc omne genus humanum laudans exsultet: Alleluia.
    15. Et creatori grates frequentans consonet: Alleluia.
    16. Hoc denique nomen audire jugiter delectatur: Alleluia.
    17. Hoc etiam carmen coeleste comprobat ipse Christus: Alleluia.
    [Col. 0810B] 18. Nunc vos socii cantate laetantes: Alleluia.
    19. Et vos pueruli respondete semper Alleluia.
    20. Nunc omnes canite simul Alleluia domino, Alleluia Christo Pneumatique Alleluia.
    21. Laus Trinitati aeternae in baptismo Domini quae clarificatur. Hinc canamus: Alleluia.





V. Sabbato in Albis.

Carmen suo dilecto, etc.



VI. De Inventione S. Stephani.

Christi Domini militis martyrisque fortissimi praelia, etc.



VII. In octava Ascensionis.

Christus hunc diem jucundum, etc.



VIII. De S. Bartholomaeo (Pr.)

Diem festum Bartholomaei Christi amici, fratres, [Col. 0810C] excolite, etc.



IX. De Nativitate Mariae.

Ecce sollemni hoc die canamus festa, etc.



X. Dominica post Ascensionem.

En regnator coelestium, terrenorum, etc.



XI. In Natali S. Dionysii et sociorum [(3) 3Kb] .

Exsultemus in ista, fratres, sollemnitate, gaudeat [Col. 0811A] pariter omnis ecclesia, etc.---Sed non minus Radaspona beata quae nutu supero translata nunc ossa habet eadem, etc.



XII. De S. Jacobo ap. (Pr.) [(4) 1Kb] .

Gaude Christi sponsa, virgo mater Ecclesia, etc.



XIII. In octava Nativitatis Domini.

Gaude, Maria virgo Dei genitrix, quae promissis Gabrielis spe devota credidisti, etc.



XIV. In octava Paschali (Pr.).

Haec est sancta sollemnitas sollemnitatum, etc.



XV. Feria sexta in Albis.

Is qui prius habitum mortis induit, etc.



XVI. In octava Epiphaniae.

Iste dies celebris constat, etc.



XVII. Dominica post octavam Paschae.

[Col. 0811B] Jndicem nos inspicientem, crypta cordis rimantem, etc.



XVIII. Eadem die.

Laeta mente canamus Domino nostro, etc.



XIX. De S. Nicolao.

Laude condignissimus dies annua reddit gaudia praesentia, etc.



XX. Feria quinta in Albis.

Laudes Domino concinat orbis ubique totus qui gratis est liberatus, etc.



XXI. De S. Emmeramo.

Laudes Domino nostro nostra concinat harmonia ac patris venerandi, etc.



XXII. Dominica post octavam Paschae.

Laus tibi sit, o fidelis Deus, etc.



XXIII. De uno martyre.
[Col. 0811C]

Miles inclyte fortissimi regis Christi nos adjuva, etc.



XXIV. In Nativitate Domini ad galli cantum [(5) 1Kb] .

    1. Nato canunt omnia Domino pie agmina
    2. Syllabatim neumata perstringendo organica.
    3. Haec dies sacrata in qua nova sunt gaudia mundo plene dedita.
    4. Hac nocte praecelsa intonuit et gloria in voce angelica.
    [Col. 0812A] 5. Fulserunt immania nocte media pastoribus lumina,
    6. Dum fovent sua pecora subito divina praecipiunt monita:
    7. Est immensa in coelo gloria, pax et in terra:
    8. Natus alma virgine qui exstat ante saecula.
    9. Sic ergo coeli caterva altissime jubila
    10. Ut tanto canore tremat alta poli machina.
    11. Confracta sunt imperia hostis crudelissima.
    12. Humana concrepant cuncta deum natum in terra.
    13. Pax in terra reddita, nunc laetentur omnia nati per exordia.
    14. Sonet et per omnia hac in die gloria voce clara reddita.
    [Col. 0812B] 15. Solus qui tuetur omnia,
    16. Solus qui gubernat omnia,
    17. Ipse sua pietate salvet omnia pacata regna.





XXV. De S. Cruce (M. 11.)

Nunc crucis alma canta gaudia, etc.



XXVI. De S. Trinitate.

Prompta mente canamus Trinitati individuae, etc.



XXVII. Dominica post Ascensionem.

Quam mira sunt, Deus, tua portenta, etc.



XXVIII. De S. Benedicto.

Qui Benedicto cupitis huc festivi currite, etc.



XXIX. In Translatione S. Quirini.

Romana stirpe Quirinus procreatus, etc.



XXX. De Assumptione B. V. (M. 11.)

Salve porta perpetuae lucis fulgida, etc.



XXXI. De S. Mauritio (M. 11.)
[Col. 0812C]

Sancti belli celebremus triumphum, etc.



XXXII. De virginibus.

Scalam ad coelos subrectam tormentis cinctam etc.



XXXIII. Diebus Dominicis.

Stans a longe qui plurima perpetravit facinora etc.



XXXIV. In Decollatione S. Joannis.

Summum praeconem Christi collaudemus laeti etc.



XXXV. De martyribus.

Turbam bellicosam quam Dei non verentes servi etc.




[Col. 0813]
HYMNORUM ECCLESIASTICORUM COLLECTIO ANTIQUA
(Edidit D. OZANAM in libro cui titulus: Documents inédits pour servir à l'histoire littéraire de l'Italie.---Paris, 1850.)
(C)



HYMNUS I SANCTI NICOLAI.
[Col. 0813A]


Debitas laudes Domino canentes,
Mente devota celebremus omnes
Hunc diem sacrum, Nicolaus in quo
   Ethera scandit;

Qui Dei legem meditando digne,
Pervigil, celi capiendo regna,
Hoste devicto, nitidus refulsit
   Sanctus in orbe.

Namque, cum pastor bonitate dignus
Myrensis clare peteretur urbis,
Celitus tandem meruit vocari
   Rector opimus.

Presul effectus, populis benignus,
Extitit dulcis, placidusque clemens:
[Col. 0813B] Omnibus prestat pietatis usu
   Commoda digna.

Gratia Christi salubri repletus,
Demonum cultum penitus repellit:
Per viam lucis, tenebris repulsis,
   Currere monstrat.

Predicat cunctis famulare Christo
Allevat tristes famis ex pavore,
Commoda prestans, triticum ministrans,
   Nil minuendo.

Fluctibus mersis precibus vocatus,
Affuit presens, mitigansque fluctus,
[Col. 0814A] Providus, monstrans olei liquore
   Temnere flammas.

Terret Augustum pater almus, inquam,
Solvat ut frustra miseros revinctos:
Mortis atrocis monitis beatis
   Vincula tergit (sic).

Sicque devotis pietatis acta
Sepius gestans famulando Christo,
Etheris regnum meruitque sacrum
   Scandere clarus.

Plaudet insignis tua plebs, Beate:
Grecia gaudet redimita festis,
Quod tuis sanctis meritis maligni
   Crimina quassat.

Protege plebem tibi precinentem,
[Col. 0814B] Hostis aversi quatiendo fraudes,
Quatenus mundi mereamur atri
   Temnere fluctus.

Quesumus, Sancte nimium beate,
Posce pro nobis Dominum rogando,
Quo suam veram mereamur omnes
   Cernere lucem.

Gloria Patri resonemus omnes,
Et tibi, Christe, genite superne
Cum quibus sanctus simul et creator
   Spiritus regnat.



HYMNUS II EJUSDEM SANCTI NICOLAI.
[Col. 0813]


   Solemne tempus vertitur
Quo pontifex Nicolaus,
Carnis deponens sarcinam,
Liber transcendit ethera.

   Claro satus hic germine,
Ornavit stemma moribus.
Sanctis mandatis obsequens,
Presul sacratur celitus.

   Auro patris infamiam
Stuprum redemit virginum:
Verbis, doctrina profluens,
Ritum destruxit demonum.

   Sumpti mensuram tritici
Ministris supplet regiis:
Plebi frumentum dividens,
Dempsit famis penuriam.

   Oppressi naute fluctibus
Ejus virtutem postulant:
Procelle mox sevissime
Turbo sedatur imminens.

   Presens objurgat consulem,
Augustum terret somnio,
Statim resolvi precipit
Ligatos frustra vinculis.

   Omnis devota Grecia
Magnis plaudet tripudiis,
Alumni quod et presulis
Decore splendet nobili.

   Almaque nitens laurea
Donis pollet charismatum,
Suis prestans supplicibus
Pura quod mente flagitant.

   Oramus ergo cernui
Omnes, pater sanctissime,
Quo semper patrociniis
Tuis fruamur affatim.

   Nostris curva sub gressibus
Tyranni colla perfidi,
Ne mundi nos inlecebris
Cogat servire subdolis.

   Occursus nullus ultima
[Col. 0814] Perturbet nostra, quesumus;
Nec pars adversa spiritum
Eternis tradat ignibus.

   Sed Christo laudis gloriam,
Patri, sanctoque Flamini
Jugem canamus liberi
Per infinita secula.



HYMNUS I SANCTI SYLVESTRI PAPAE.



   Sylvestri almi presulis
Urbis Rome egregie
Triumphum ore consono
Decantet Christi populus.

   Quem immanis indolibus,
Truculentus pro Domino
Prefectus tunc Tarquinius
Lacessivit carceribus.

   Sed persistens immobilis,
Vicit athleta nobilis,
Per cujus nequam exitum
Hic pontifex eligitur.

   Hujus castis affatibus
[Col. 0815] Constantinus tunc Augustus.
Hortatus Christo credere,
Renatus est baptismate.

   Quem ut linivit chrismate,
A morbo elephantie
Est emundatus illico,
Virtute sancti Spiritus.

   Dehinc contra incommodes
Judeorum philosophos
De celesti mysterio
Bellans vicit intrepidus.

   Nam draconis pestiferi
Sevitiam compescuit,
Et populos innumeros
[Col. 0816] Advexit celi Domino.

   Nosque a culpis nexibus
Eruit suis precibus,
Qui pro Tonantis gloria
Ejus canamus annua.
   Deo patri. . . .



HYMNUS II EJUSDEM SANCTI SYLVESTRI.
[Col. 0815A]


Voce jocunda resonemus omnes,
Laudibus sanctis studium ferentes,
Urbis romane modulando patrem
   Laude Sylvestrum.

Hic pius pastor gregis atque tutor,
Lux fuit cecis, baculusque claudis,
Ac signa fecit paradisiaca
   Plurima terris.

Qui viam cunctis rectissimam (sic) monstravit,
Percusso regi reddit sanitatem,
Unde cernentes meruere cordis
   Cernere lumen.

Summa virtutum viguit per ipsum
[Col. 0815B] Claritas, cunctum radiando mundum:
Ac sicca corda rigavit fidele (sic)
   Christi lavacro.

Animas multas conjunxit angelorum
Ecclesie, cetumque Dominique templum
Ac decemcordo reboare nablo,
   Noctem (sic) diemque.

Gloria Patri resonemus omnes,
Et tibi, sancte Genite superne,
Cum quibus sanctus simul et creator
   Spiritus regnet.



HYMNUS III EJUSDEM SANCTI SYLVESTRI.



Christe, rex regum, gubernator magne,
Patris immensi soboles perennis,
Supplicum vota pariterque odas
   [Col. 0815C] Suscipe clemens.

Tu probra mundi noxiaque tergens,
Insuper miro radians splendore,
Tribue clemens bonitatis dona
   Preclara celi.

E quibus summis veneramur almum,
Urbs magna nobis decus hoc concessit,
Gens Romanorum patris mundi tota
   Cuncta per orbem.

Qui postquam sanctis est profusus undis,
Sanctis imbutus litterisque doctus,
Spiritu fervens Domino jubante (sic)
   Cumula semper [(1) 1Kb] .

Te recte parchus pater sanctus, inquam,
»Stulte hac nocte animam efflabis:
[Col. 0815D] Quare non cessas poena cruciare
   Christi cultores?«

Statimque pastor sanctitate dignus
Romani tandem populi electus,
Tyranni seva latitans secessit
   Suo cum clero.

[Col. 0816A] Exhorrens Augustus tam immane scelus,
Letas remisit cum matresque natis,
Omnibus donis sua pietate
   Commoda vite.

Gratia Christi vere inspiratus,
Petrus cum Paulo monuit piscina
Aquarum unda medendique sibi
   Salus requirat.

Presul vocatur populi benignus,
Placidus, clemens extititque regis,
Illico sanctis monstravit loquoris (sic)
   Virtute Christi.

Predicat Christo famulare plebem,
Allevans merens dudum exortando,
Commoda prestans jugiter fideles,
   [Col. 0816B] Semper orando.

Sicque devotus veritatis facta
Crebrius donans, famulando poli
Vite et regnum meruit beatum
   Scandere clarus.

Gaudet insignis sua plebs sacrata
Romana plaudet renovata undis,
Quos tuis sanctis meritis antiquis
   Fraudem devastat.

Faveto omnes tibi servientes,
Hostis maligni quatiendo fraudes,
Quatenus cuncti mereamur veram
   Cernere lucem.

Poscimus, alme nimium beate,
Pro nobis ora Dominum rogando
[Col. 0816C] Ut mundi mala valeamus omnes
   Pellere procul.

Sit tibi laus, Trinitas immensa,
In quo exultat nunc celi caterva,
Nobis ut dones gratiamque veram
   Semper in evum.



HYMNUS SANCTI SEVERINI ABBATIS [(2) 1Kb] .



Canticum laudis Domino canentes,
Hunc diem festum celebremus omnes,
Quo Severinus penetravit almus
   Celsa polorum.

Quis stylo dives modulansque plectro,
Cuncta signorum replicare possit,
Que potens Christus studiis opimis
   [Col. 0816D] Contulit ejus?

Inclitus vates nimiumque felix,
Sepius cui Deus intimabat
Tunc ad oppressi populi salutem
   Multa futura.

Voce presaga laqueos latronum
[Col. 0817A] Atque predonum machinas retexens,
Valde tutabat monitis supernis
   Oppida fessa.

Dulce solamen miseris ministrans,
Horridam pestem famis amputavit;
Barbara plures feritate victor
   Solvit ab hoste.

Magne confessor, humilis magister,
Tu quidem normam monachis dedisti,
Calle demonstrans sobrio sequaces
   Scandere celum.

In tuis sanctis manibus refulsit
Celitus lumen, refluensque crevit
Ad tuos haustus olei liquamen,
   Fontis ad instar.

[Col. 0817B] Condolens cunctos inopes fovebat,
Languidos sanans, relevabat egros:
Omnis accedens salubrem medelam
   Sumpsit ab illo.

Tuque Sylvinum loculo jacentem,
[Col. 0818A] Fratribus coram precibus peractis,
Morte devicta, redire fecisti ad
   Gaudia vit

Cereos flamma fidei cremante
Arguit sanctus pater infideles:
Nosque (sic) flammescunt Deitatis igne
   Algida corda.

Cujus ad funus veniens sacratum,
Mutus accepit modulos loquele,
Cecus exultat procul ambulantes
   Cernere notos.

Neapolis, gaude redimita festis,
Plaude celestem retinens patronum,
Quem tibi summum decus et juvamen
   Prestitit auctor.

[Col. 0818B] Hujus o clemens meriti Creator,
Gloriam nobis veniamque confer,
Quo tui cultus super astra semper
   Luce fruamur.



HYMNUS SANCTI MARCI MARTYRIS [(3) 1Kb] .
[Col. 0817]


   Festum beati martyris
Odis colamus consonis,
Quem misit orbi provida
Regis superna gratia.

   Hunc in quaternis vultibus
Propheta quondam prescius
Vidit leonis inclita
Mysteriarchis (sic) formula.

   Missus superno munere
Terra in Alexandrie,
Doctis refulsit incolis
Evangelista nobilis.

   Spargendo plebi lucida
Verbo salutis spermata,
Pro Regis alti nomine
Fit laureatus sanguine:

   Cujus sacratis artubus
Salutis auctor omnium,
Christus moderno tempore
Compsit solum Germanie.

   Letare felix Augia,
Honore tanto predita;
[Col. 0818] Tuum fovens carum solo
Habes patronumque polo.

   Te, Marce, voto supplici
Culpis rogamus perditi,
Tuis benigne servulis
Laxa malum peccaminis.

   Sit Trinitati gloria,
Et laus honoris maxima,
Que dat coronam martyri
Nunc et per omne seculum.
   Amen.



HYMNUS II EJUSDEM SANCTI MARCI.
[Col. 0817B]


   Jam nunc per omne lux refulget seculum,
[Col. 0817C] Lux illa, Patris lucet que de solio,
Que fons, origo, splendor lucis auree,
Habensque semper lumen indeficiens,
Celum serenat, arcens mundi tenebras.

   Hujus sacrato lucis de vibramine
Suscepit almum radium sub pectore
Marcus, beatus doctor evangelicus,
Factus lucerna, amore tanti luminis,
Ardens fugavit seculi caliginem.

   Septem columnis una de candidulis,
Aureis septem unum de candelabris,
Cingitque totum mundum claro sidere;
Ecclesiarum nititur sub culmine,
Sustentat alte fundamenta fabrice.

   Quantum quod olim viderat Ezechiel,
[Col. 0817D] Propheta sanctus, animal lectissimum,
Vidit Johannes, ceu Christi recubitor
Leonis hoc et typici sub specie,
Clamore multo per deserta frendere.

   Sic, a beato Petro missus, adiit
Aquileiensem dudum famosissimam
Urbem; sacrati verbi pullulantia
Disseminavit sata; quo centuplicis
[Col. 0818B] Fructus ad alta vexit felix horrea

   Christi dicavit mox ibi ecclesiam,
[Col. 0818C] Nam fundamentum fidei fortissimum
Fixerat unum petram super lympidam,
Qua flumen undans nec ventorum fulmina
Quassare possunt, torrentes nec pluvie.

   Deinde rursus cum corona remeans
Athleta Christi, compta pulchris liliis,
Mixtumque palmis, lauro atque rosulis
Portabat gaudens diadema vertice,
Ingressus urbem Romam Christo comite

   His ita gestis, pergit Alexandriam;
Sancto repletus spiritu letissimo,
Fines per omnes jugiter Memphiticos
Patris tremendi predicabat unicum
Venisse mundi pro salute Filium.

   Turba crudelis Christi circa militem
[Col. 0818D] Tumens parabat tormentorum spicula.
Vinxit catenis, transfixit aculeis,
Dilaniando flagris sancta viscera,
Carceris umbras misit ad phantasticas.

   Primus superni nominis notitiam
Dedit in urbem Marcus Alexandriam:
Christi dicavit mox ibi Basilicam,
Quam expiavit pretioso sanguine
[Col. 0819A] Vallavit alme fidei munimine.

   Gloria Patri, decus et imperium!
Sit, Nate, semper tibi super sidera
Honor, potestas, Sanctoque Spiritui
Sit Trinitatisvirtus individue
Per infinita seculorum secula!



HYMNUS SANCTI FLAVIANI CONFESSORIS.



Alme confessor, summi Regis presul,
Audique vocis famuli tuorum,
   Te flagitantes.

Fides preclarus, candidus in vita
Predicator verus quam spirans illi dedit
   Spiritus sacer.

O bone pastor, Flaviane sacer,
Protege plebe tibique commissa,
   [Col. 0819B] Athletas Dei.

Hostesque tuos undique confligunt:
Nos sine viri vernuloque tuos
   Adjuva, Pater.

Ereticorum tu sprevisti dogmas
Et confutasti uticeque probat [(4) 1Kb] ,
   O Pater sancte.

Gaudium intrat Dominique tuis
Commissa tibi oves representa,
   Fidelis serve.

Pro Christo passus filium fuisti:
Ibi in carne vitamque finisti,
   Celos receptos.

Aprutiense decoravi tellus:
Noluit Dominus propria frustrare
   [Col. 0819C] Nobis patrono.

Qui quondam erat, manet urbis presul:
Nobis coruscat miracula sepulchris
   Deo juvante.

Sit laus illi, decus atque virtus,
Qui supra celi residensque throno
   Trinus et unus. Amen.



HYMNUS SANCTI JUVENALIS, NARNIENSIS EPISCOPI [(5) 1Kb]



I.



Clarescat terris Juvenalis gloria;
Celorum sanctis qui exultat cetibus,
Sacratis cujus meritis Narni civitas
   Tuta refulget.

Protulit istum Africa divinitus,
[Col. 0819D] Virum prudentem moribus mitissimum,
Scripture sacre cultorem egregium,
   Mente decorum.

Divina tamen noluit Providentia
Fertilem esse illum sine fructibus:
Romam coegit properare celitus
   Remige Christo.

Ecce matrona pulchra Philadelphia
Tunc Juvenalis (sic) suscepit hospitio,
Anxia semper fratrum, Christi gloria,
   Nomen adimplens.

Hec ut cognovit hospitis clementiam,
Summissa prece romano Pontifici
[Col. 0820A] Eum sacrari postulat episcopum
   Narni ferendum.

Ibidem nephandorum idola.
Colebant cives Jovis ac Mercurii,
Martis, Saturni, et Minerve, Veneri,
   Lumine capti.

Ingressus cumque Christi patet famulus,
Urbis errore jam decepte devio,
Clarum ostendit veritatis pervium
   Iter Olympi.

Stravit culturam idolorum sordidam:
Fractis lapillis, Christi jussu solido,
Abrahe multos excitavit filios,
   Ore venusto.

Te, Juvenalis, te summissis precibus
[Col. 0820B] Omnes oramus, ut pro nobis Dominum
Christum exores, quo nos omnes liberet
   Morte secunda.
Gloria Patri resonemus omnes, etc.



II



Verba cum vite civibus diffunderet,
Sacerdos quondam demonum sacrilegus
Victime gustu (sic) hortatus ut sumeret
   Ore vel ipse:

Quod Juvenalis, presul Christi maximus,
Constanti vultu et mente purissima
Renuit nephas, ut Christi discipulus
   Valde beatus.

Iratus inde judex ipse concite
Cultrum, quod carnes dabat sacrificiis,
[Col. 0820C] Dentibus sanctis audet intus serere
   Arte nephanda.

Divino plenus Juvenalis spiritu,
Impiam nollens degustare victimam,
Corpori Christi pura servans labia,
   Sorde malorum.

Furore judex accensus multiplici,
Presulis ore evulsit cum gladium,
Impetu ipso sibi necat gutture (sic)
   Vulnere mortis.

Civium magno (sic) pars viso miraculo
Unda poposcit Christi tunc baptismatis
Lavari, sancti ac sequi episcopi
   Jussa beati.

[Col. 0820D] Istis receptis ovilis (sic) dominicis,
Martyris aram Valentini adiens,
Sacras ut ibi immolaret hostias
   Omnipotentis,

Calicem ejus christallinum, sanguinem (sic)
Plenum, dum cunctis porrigebat populis,
Sacra creverunt decenter libamina
   Celitus aucta.
Te Juvenalis, etc.
Gloria Patri, etc.



III.



Christi athlete ut ederet certamina,
Obsidione tenebatur civitas
[Col. 0821A] Tempore multo nec valebat erip [.....]
   Peste recepta.

Precibus Christo tunc magnis cum lacrymis
Presulis miris Juvenalis maximi,
Glutivit terra inimicos civium
   Ore patenti.

Victor ut auxit [exit] superborum hostium,
Civium turba a parvo ac maximo,
Christi secuta presulem mirabilem
   Signa ferentem.

Sic unus hostis interemptus gladio
Proprio ruit, ut multi baptismate
Surgere possent: sic consumptis omnibus
   Omnia surgunt.

Nec suis tantum subvenire studuit
[Col. 0821B] Ovili (sic) pastor, sed nautis in pelago
Naufragis, vento et procellis maximis
   Morte propinquis.

[Col. 0822A] Signis excelsis Juvenalis claruit,
Cunctipotentis fuisse discipulus.
Gladio suo qui Saulem superat
   Dedit amorem.

Sanguinem (sic) Christi exaucto in calicem,
Ipsum auctorem famulatur omnium,
Turbas qui pavit plurimas in heremo
   Pane pusillo.

Faucibus amplis terra hostes sorbuit,
Dathan ut olim Abiron ut legimus
Domino semper fuisse obnoxios
   More superbos.

Turbine venti, procellosis nubibus
Nauta, quod prece Juvenalis liberat (sic),
Magistrum sequens, qui clientes eruit
   [Col. 0822B] Peste marina.
Te Juvenalis, etc.
Gloria Patri, etc.



HYMNUS SANCTI APOLLINARIS.
[Col. 0821B]


   Festa sacrata presulis
Apollinaris martyris,
Anni recursa orbita,
Celebrare jocundum est.

   A Petro missus principe,
Ravennam urbem adiit:
Virtus quidem prenuntia
Ante ingressum patuit.

   Jam Hirenei filio,
Dudum orbato lumine,
Nubem squamosam detegens,
Clara refulsit visio.

   Tecla, matrona nobilis,
Conjux tribuni militis,
Per annos curva plurimos,
Gressus resumpsit pristinos.

   Nec Tecle diu gratia
Signorum fama latuit.
Fertur ad aures tyranni
Saturnini tunc judicis;

   Seva cujus rapacitas
Grassata circa martyrem,
Telis profusum gravibus
[Col. 0821B] Seminecem expositum (sic).

   Extemplo Boniphatius,
Civis Classis obmutuit.
Indita verba labiis
Loquendi usum meruit.

   Inter eadem famina
Perrexit ad Emiliam;
Signis ditatus optimis,
Salutem egris reddidit.

   Rufi domum (sic) patricii
Filia morbo languida,
Morte preventa subita
Pestem excludit luridam.
   Deo Patri sit gloria.



HYMNUS SANCTI JUSTI MARTYRIS [(6) 1Kb]



   Adest sacra festivitas,
In qua tulit discrimina
Justus namque celicola,
Propter superna premia.

   Fervebat ultrix sanctio
Nequissimorum principum,
Mutis sacellis sordidas
Cogens cremare victimas.

   Pregestinis 2 in finibus
[Col. 0822] Martyr refulsit inclytus
A flore pueritie
Justus nomine et opere.

   Magnatius tunc impius
Famam salutis audiens,
Tetro retrusit carcere
Nervis attritum martyrem.

   Sistens athleta fortiter,
Minas tyranni respuens,
Almis canebat vocibus
Grates perenni judici.

   Mutans dedit sententiam
Demens dehinc Magnatius,
Ridens jussit sub pondere
Colla sacrata premere.

   Nam lineo subtemine
Massa revinctum plumbea
Restrinxit almos humeros,
Mersit profundo fluminis.

   Cujus sacrum corpusculum
Equor reddidit littori:
Sebastianus presbyter
Istud sepulchro tradidit.
   Gloria Patri, etc.



HYMNUS SANCTI CLEMENTIS.
[Col. 0821B]


   Clementis festum celebratur hodie,
Venite plebes et mirate principem,
[Col. 0821C] Adseclam Petri domini apostoli
Romane sedis totius antistitem,
Quem sibi Christus consecravit martyrem.

   Hic habitando in urbe Romulea
Annuntiando Jesum Christum Dominum
Illuminavit Theodora et Sisinnium,
Dum visum Petrum in sopore prospicit.
Sicque Clemente baptizatus credidit.

   Hic predicando Christi evangelium,
Trajani jussu ductus ad exilium
Trans Pontum mare in preruptam heremum,
[Col. 0822B] Ibi peregit insigne miraculum.

   Aquarum venas ex abysso eduxit,
Et satiavit sitientes incolas,
Qui per metalla excidebant marmora,
[Col. 0822C] Pro Christi nomine portantes supplicia.

   Ob hoc crescente emula invidia,
Profundo maris mergitur cum anchora,
Ibi limatur sepulcrali camera.
Hunc ad receptum astat nunc ecclesia.
Ibi fideles congruunt per secula

   Qui cursus (sic) anni tectus aqua valida,
Alto in mari mergi nudos flagitat
Cujus recurrens annua festivitas,
Recedens mare ad tria millia,
[Col. 0823A] Per VII dies vias prebet fulgidas.

   Tuis sequaces approbatis, seculum
Discamus omnes moribus contemnere,
Iram domare, fluxa carnis spernere.
Nulla tenacis blandimenta corporis,
Usu polorum perfruamur gaudiis.

   Ipsum rogemus Verbum Patris unicum,
Et obsecremus almum Sanctum Spiritum,
[Col. 0824A] Ut mundi procul auferat jactantiam,
Virtutum nobis donet habundantiam,
Propter quod eterne evadamus tartara.

   Gloria Domino per immensa secula
Sit tibi, Nate, decus et imperium,
Amor, potestas Sanctoque Spiritui,
Sit Trinitati salus individua
Per infinita secula.



VETUS SACRAMENTARIUM Nunc primum editum ex codice membranaceo saeculi XI et observationibus ac notis illustratum a Cl. V. Octavio TURCIO, canonico perinsignis collegiatae ecclesiae Pyrensis.




[Col. 0823]
IN SEQUENS SACRAMENTARIUM VETUS MONITUM
(D. Joan. Bened. MITTARELLI et D. Anselm. COSTADONI, Annal. Camaldul., Venet. 1756, t. II, Append. p. 397.)

[Col. 0823B] Publici juris facimus vetustum sacramentarium, quod olim ad usum fuit monachorum seu eremitarum ecclesiae Sanctissimae Trinitatis in monte Suavicinio, imo, si audimus constantem popularem traditionem, quae fere semper pedisequa aliquo saltem modo est veritatis, usus eo fuit sanctus Dominicus Loricatus, cui dono datum est a sancto ejus magistro Petro Damiano. Ab immemoriali propterea sacram venerationem obtinuit apud populum Frontalis Castri siti in dioecesi San-Severinate, et haud longe a monasterio Suaviniensi, in cujus castri parochiali ecclesia religiosissime etiamnum custoditur.

Character hujus ms. Sacramentarii Saeculum XI refert, quo vixere uterque tam Dominicus, quam Petrus Damianus; nihilque in contrarium offerri potest, quod ad posteriora tempora revocare cogat. Clarissimus vir Octavius Turcius canonicus Pyranus, qui Vitam sancti Dominici Loricati septem [Col. 0823C] ab hinc annis typis vulgavit, quique Sacramentarium hocce ad superstitionem usque observavit, doctasque suas adnotationes, quae inferius habentur, nobis edendas tradidit anno 1752, quo amicissimum virum visitavimus codicisque antiquitatem una simul examinavimus, constantissime idem sentit. Idipsum domnus Gabriel Guastuccius pereruditus Classensis monachus, qui nobiscum tunc aderat, et ante nos praesul doctissimus noster domnus Maurus Sartius qui pluries in conspectu positum diligenter perpendit.

Idem Turcius in suis praeviis observationibus, quas statim habes, putat codicem hunc pertinuisse prius ad celebre monasterium Classense Sancti Apollinaris extra urbem Ravennam, vel ad aliquem locum Classensi subjectum, eo quod in litaniis in ordine ad dandam poenitentiam invocetur sanctus Apollinaris, cujus titulo et sacro corpore gaudet Classensis basilica; nominentur insuper in iis [Col. 0823D] sanctus Severus, sanctus Vitalis, sanctus Guido, Ravennates omnes. Verum aequissimam illius animadversionem non improbantes, superaddimus, ipsum exscribi potuisse ex simili codice, qui ad usum forét coenobii et eremi Sanctae Crucis Fontis-Avellanae, cui praesidebat sanctus Petrus Damianus, cum in vetustis ritualibus et libris liturgicis hujus monasterii litaniae legantur fere similes, et ibi quoque reperiantur nomina sanctorum Apollinaris, Severi, et Vitalis, Guidone tamen excepto; quinimo in aliquo ex ipsis codicibus officium cum hymnis propriis habeatur sancti Apollinaris. Petrus Damianus patria Ravennas, Classensis etiam monasterii ad tempus accola, inter cujus coenobii monachos et avellanenses maxima intercessit necessitudo et [Col. 0824B] communicatio, sanctorum suorum Ravennatum cultum introduxerat penes suos Avellanenses, ea speciali etiam observatione prosequentes sanctum Apollinarem, qui jamdudum, eo nimirum tempore, quo Avellanensis monasterii crepundia emergebant, non longe a Catria, ubi fundata Avellanensis eremus, conspiciendum se praebuerat sancto Romualdo parenti nostro, ut in ejus Vita narrat idem Damianus. Guidoni Pomposiano abbati locum dederit in litaniis Sacramentarii nostri Damianus, quia ipse ante Avellanensem praefecturam, per biennium, tempore regiminis ejusdem praesulis Pomposianos monachos instruxerat; hunc proinde nuperrime inter coelites relatum inseri curaverit liturgico missali.

Sacramentarius Codex Suavicinius obseratur tegumentis duplicis laminae anaglypho opere caelatae ex argento inaurato, intra quam locatur tabula eburnea, gyro parvo ebeneo circumdata. Supervacaneum [Col. 0824C] foret huic loco observare evangeliaria, sacramentaria, missalia aliosque codices pro usu altaris consuevisse ornari nobilissimis et pretiosis cooperimentis. Id alii praestitere, et erudite praestat etiam canonicus noster Turcius. Egimus ea de re insuper in observationibus ad antiquam nostram tabulam eburneam, et in brevi recordationis Boni abbatis Pisani, quod prostat in Appendice hujus II voluminis, legitur: Textum Evangeliorum unum valde optime scriptum cum tabule de argento valde bone. In ms. Rerum catologo anni 1317 die 28 Aprilis confecto juxta constitutionem congregationis nostrae et praeceptum Bonaventurae praesidis generalis, domnus Bartholus abbas monasterii Sanctorum Justi et Clementis, prope Volaterras, inter caetera monasterii sui cimelia, adnotavit unum tetraevangelium cum tabulis argenteis ponderis librarum decem et novem, et unciarum octo. Ea pariter vigebat consuetudo recludendi inter laminas argenteas tabellas [Col. 0824D] ebore sculptas. In museolo hujus nostri monasterii tabulam eburneam saeculi XIII asservamus, in qua caelata est imago sanctissimi Salvatoris, et ad oram duorum laterum prostant imagines sanctorum martyrum Gervasii et Protasii, cujus ectypon transmisimus ad Cl. V. Antonium-Franciscum Gorium inserendum pretioso suo thesauro veterum operum eburneorum.

Sed ipsas laminas et tabellas Sacramentarii nostri describamus. Plures parvi orbes in utraque lamina sunt descripti; et quidem in primo laminae unius reperitur imago angeli, ut denotant alae litteraeque appositae , Michael. In altero e regione primi visitur similis imago cum litteris , archangelus Gabriel. Uterque [Col. 0825A] angelus manus elevant versus aram, quae locatur in orbe medio inter orbes laterales. Super ipsam aram collocatur codex gemmis dives, qui refert sacrum Evangeliorum librum, sub quo procidit stratum, et sub strato pulvinar deponitur, visum a parte tantum lateris laevi. Pone pulvinar extolluntur arundo cum pugna ex una, ex altera vero parte, lancea: notissima passionis Dominicae instrumenta. Post codicem subrigitur crux duplex nuncupata Hierosolymitana, Patriarchalis, Apostolica, et communiter Graeca. Morem hujus symbolicae arae habemus penes Graecos sequioris aetatis, similemque aram conspeximus in musivo cathedralis Trocellanae, et etiam in tabula lignea inaurata saeculi XIV, quae asservatur in sacrario canonicorum basilicae majoris Tarvisii. Aliqua tamen in his diversitas notatur ab antiquioribus symbolicis aris remotioris aetatis, ut videre licet apud Ciaconium et Ciampinium in musivis Sanctae Mariae majoris de Urbe, et Sanctae Mariae in Cosmedin Ravennae, quae spectant [Col. 0825B] ad V et VI saeculum. De cultu evangelicorum librorum super aras ad instar libri a Joanne apostolo visi egimus alio loco.

In quarto et quinto orbibus ad medietatem laminae exstant imagines sancti Petri apostoli et sancti coapostoli Pauli cum litteris . S . . Demum ad oram laminae inferiorem tres aliae caelantur orbes, ex uno latere sanctus Marcus . , ex alio sanctus Lucas . 8; in medio angelus, stans et nudum globum sinistra tenens, dextera autem premens aliquid, quod clare non apparet ob laminae corrosionem, appositis litteris , archangelus Gabriel. Repetitionem protome et litterarum archangeli Gabrielis, et omissionem imaginis ac litterarum archangeli Raphaelis deputamus errori artificis, remque credimus carere mysterio.

In tabula eburnea a praefata lamina argentea comprehensa caelatur imago sancti Georgii [Col. 0825C] , qui crucem dextera tenet, sinistram autem extollit pallio coopertam, ut consuevere artifices exprimere in aliis imaginibus antiquis et inferioris aevi, tum Graecis, tum Latinis, et manus pallio obvoluta indicabat vel preces ad Deum fusas, vel quid humili veneratione receptum.

Tegumentum alterum, quo Sacramentarius codex ex parte subjecta clauditur, similem eburneam tabulam [Col. 0826A] retinet in qua conspicitur sanctus Theodorus cum litteris , cujus manus eriguntur, sed nullo mysterio, nisi artificis arbitrio. Qui artifex cum Graecus esset, duos sibi proposuit ex Graecis sanctos, qui majorem apud eam ecclesiam cultum obtinerent, ideoque frequentiores sunt eorum imagines in picturis et caelaturis graecanicis.

In orbe superiori a dextra parte hujus secundae laminae visitur sanctus Matthaeus cum litteris, , a sinistra autem sanctus Joannes apostolus et evangelista, appellatus hic Theologus . Illustrari hinc potest dissertatio Christophori Augusti Heumanni edita Isinaci anno 1715, De titulo Theologi Joanni prophetae tributo.

Comprehenditur inter hos duos orbes in quadrangulo imago sancti Michaelis globum nudum laeva, hastam dextera tenentis. Orbes medii sanctum Jacobum, , et sanctum Andream, . , et duo postremi ad infimam oram; sanctum Bartholomaeum, , exhibent et sanctum Simonem, [Col. 0826B] , recipientes in medio alterum orbem cum imagine sancti Nicolai magni, , qui aeque apud Graecos summa veneratione colitur. Nil praeterea in his imaginibus peculiari animadversione dignum, si excipiatur quod apostolis, evangelistis, confessoribus et martyribus praeponitur consueta signa (A) . , nimirum SANCTUS, quae tamen in his tegumentis denegatur archangelis.

Artificium operis totum Graecanicum est, quod constat ex ipsis litteris Graecis; temporibus enim mediis et sequioribus musiva, picturae, caelaturae, caeteraque id genus Graecorum erant opera, cum artes in Italia miserandum in modum vel periissent, vel rudes admodum forent. Musiva ducalis basilicae Marcianae Venetiarum, alia cathedralis ecclesiae Torcellanae, et plurima Romana aere impressa graecitatem olent, imo graecissima sunt. Refloruere postea artes in Italia saeculo XV. Quare ante hoc saeculum fabrefactae fuere laminae hactenus a nobis [Col. 0826C] explicatae; imo si examini subjiciatur forma characterum graecorum in duabus eburneis tabellis, qui oblongi potius sunt quam rotundi, ad saeculum antecedens XIV, vel ad finem XIII possunt haec tegumenta referri, cum characteres graeci anteriorum saeculorum ad majorem rotunditatem et extensionem forent expressi. Sed jam ad alteram Cl. V. Turcii praefationem accedamus.




[Col. 0825]
OCTAVII TURCII OBSERVATIONES PRAEVIAE.

[Col. 0825D] Jam tum, humanissime lector, cum animum ad illustrandum contuli Acta beati Dominici Loricati, quae, ut in votis erat, jam sunt absoluta ac typis etiam vulgata, unum illud spectavi quam maxime, ut ea omnia, quae illorum decori, beati viri gloriae, atque eruditionis amatoribus usui esse possent simul congererem. Ut primum igitur perlatum mihi est in Sanctae Annae castri Frontalis San-Severinatis dioecesis parocchiali ecclesia missalem librum servari, ipsumque sub episcopalibus signis clausum concurrentium populorum cultui quotannis exhiberi, qui ad usum fuerat olim sanctissimi viri Petri Damiani, ac ab eodem postmodum beato Dominico Loricato ad usum Suaviciniensis monasterii seu eremi dono datus, juxta veterem continuatamque [Col. 0826D] incolarum traditionem, episcoporum etiam San-Severinatum litteris firmatam, me operae pretium facturum censui, si tam venerabile vetustatis monumentum e tenebris eruerem, illiusque exemplar ad sacrae liturgiae incrementum vulgandum curarem. Consilia haec mea probavit Dionysius Pieraugustinus, felicis memoriae episcopus, praeclarissimus, meque insuper ad opus exsequendum incitavit. Litteris exinde datis parocho Frontalis mandavit praesul apprime humanissimus, ut fractis signis codicem mihimet traderet exscribendum; prout incunctanter fecit, qui hic idem est quem tuis oculis subjicio, additis quibusdam meis animadversionibus, quas opportune inserendas judicavi.

Vix autem sacrum codicem e custodia protuli [Col. 0827A] cum primo intuitu ex ipsismet tegumentis unum esse deprehendi ex iis sacris diptychis, quae docti viri veterumque rerum studiosi, si forte reperiant, uti pretiosissimos thesauros deosculantur, ac magnum quid se reperiisse putant: Diptychon siquidem generatim loquendo nihil aliud est quam duae plicatiles tabella aptae ad recipiendas sculpturas seu scripturas, ut belle definit cl. Negelein in sua dissertatione De diptycho consulari et ecclesiastico (§ 3, p. 3), suamque etymologiam ab eadem Graeca voce, quae duplex sonat, ducere tradit in altera sua dissertatione super diptychis eruditissimus Joannes Andreas Schmidt (p. 3). Kusterus (De diptych.) itidem censet quemlibet librum gemma comperimenta diptychon posse vocari, quamvis interior ejus pars pluribus constet foliis seu tabellis, et hujusmodi nomenclaturam pendere magis dicit ab hoc duplici tegumento quam a numero paginarum seu tabellarum, quae ibi continentur. Pretiosiora diptycha erant aurea, argentea, eburnea, [Col. 0827B] et cedrina, et haec quidem varia. Omissis illis quae ad rem non faciunt, quaeque a laudatis viris Negelein et Schmidt recensentur, illa tantum memorare juvat, quae sacra et ecclesiastica appellabantur. Haec sacras praeferebant imagines, variaque sanctissimae religionis nostrae symbola, concludebantque libros sacros et divinos. Erat enim priscis illis temporibus erga sacros codices, et missales libros praesertim ac evangeliaria maximus cultus et reverentia. In capitulari Caroli Magni, ex consilio Aquisgranensi decretum fuit ut missales libros scriberent cum omni diligentia perfectae aetatis viri. Quod observat cardinalis Bona (Rerum liturg. lib. I, c. 25, n. 10). Hoc praesertim studio detinebantur monachi, exscribendo sacros libros, et operam praeterea dabant, ut extrinsecus etiam libros illos, quanto poterant ornatu ditarent. Idem honor Evangeliorum libris praestabatur, ideoque in antiquo Fontanellensi Chronico statutum legimus: Quatuor evangelia in membrano purpureo ex auro scribere jussit Romana littera [Col. 0827C] (c. 16).

Hujusmodi membranis purpureis argenteis litteris exaratum lectionarium cum tegumento eburneo refert Cangius in suo Glossario (t. II, p. 513). In bibliotheca itidem Vaticana codex asservatur, qui Evangelia continet sanctorum Lucae et Joannis, coopertus diptycho eburneo, cujus una tantum medietas superest, ubi insculpti apparent Christus Dominus, cum geminis sibi assistentibus angelis, et sancti tres Magi cum Herode loquentes, natoque Domino munera offerentes, ut per epistolam monuit cardinalis Quirinus dominum de Boze (epist. 24); diptycho pariter eburneo opertas fuisse epistolas sancti Pauli ad divi Maximini coenobium apud Treviros servatas refert Wiltemius in Appendice ad Diptychon Leodiense. Hinc credimus morem in Ecclesia viguisse ubique receptum sacros libros vel codices, ad divinum cultum designatos, uti sunt missalia, evangelia et alia hujusmodi, variis ornamentis auro vel argento convestiendi, [Col. 0827D] ipsasque librorum paginas extrinsecus inaurandi. Sacramentarius codex noster Suaviciniensis duobus tegumentis argenteis affabre elaboratis cooperitur, in quibus depictae conspiciuntur plures imagines angelorum, apostolorum, evangelistarum et sanctorum Graecae Ecclesiae, cum lemmatibus pariter Graecis.

Liber est membranaceus et omnino integer, characterem clarum et praegrandem exhibens. Paginas habet, una et altera tantum aliquantulum corrosis, perpolitas, nec usu ullove vitio consumptas aut foedatas. Quae omnia antiquissimi erga illum cultus habitaeque non vulgaris diligentiae sunt indicia. Numerantur in eo paginae 126 in quibus continentur praefationes, missarum orationes, canon ad consecrationem aliquaeque preces; dignus propterea, ut inter nobiliora diptycha recenseatur.

Nunc ad tempora, queis forte sacer hic codex scriptus fuit, transeo. Antiquitati undecimi saeculi. [Col. 0828A] quo vixit sanctus Petrus Damianus, omnia conveniunt. Propinquiora vero tempora habeo ab invocatione facta in litaniis, quae leguntur in ordine ad dandam poenitentiam, sancti Widonis, quem non alium puto, nisi celeberrimum Pomposianum abbatem, cujus precibus sanctus Petrus Damianus, cum adhuc in Avellanensi coenobio degeret alumnus, ad illius monasterii se contulit coenobitas instruendos. De Widonis glorificatione fidem facit ipsemet sanctus Petrus in epistola ad Henricum archiepiscopum Ravennatem, ubi memorat Romaldum, sive Romualdum Camerinensem, amicum Rombibonensem, seu ut melius legit Philippus Bonarota (Ditt. sacro, p. 28), Rambonensem, Widonem Pomposianum, Firmanum Firmensem aliosque plures sanctorum fastis ascriptos, more illorum temporum. Cum autem certum sit sanctum Widonem ad Deum evolasse in suburbanis Parmae, anno Domini 1046, ut ex ejus Vita ab anonymo cooevo conscripta et relata a Mabillonio [Col. 0828B] in Actis sanctorum ordinis sancti Benedicti (Saec. VI, p. 509), ecce tempus propitium, quando liber noster scriptus est, post annum scilicet 1046, quo diem supremum obiit sanctus Guido, et ante annum 1060, quo juxta meam hypothesim, quam sequuntur Annalium Camaldulensium scriptores, vita cessit sanctus Dominicus Loricatus, cui a Damiano liber datus dono est. Quod si, uti rationi consonum, non sit credendum sanctum Widonem ipso suo emortuali anno sanctorum fastis fuisse ascriptum, imo vero nonnihil temporis intercessisse, eadem ratione qua ab obitu sancti Romualdi quinque anni ad ipsius glorificationem intercesserunt, teste ipso Damiano; quod si insuper conjicere liceat monasterium eremi Suavicinii montis circa annum 1049 fuisse constructum, ibique sanctum Dominicum Loricatum priorem ab eodem Damiano eremi fundatae designatum, post hujus eremi constructionem, et non antea beatus Dominicus libri nostri missalis possessionem assecutus est putandus, circa [Col. 0828C] annum 1050.

Certum insuper est hunc sacramentorum librum totum esse monasticum, et ad monachos Benedictini ordinis spectare, tum ab ipsa missa sancti Benedicti et a peculiari ejus transitu praefatione, tum a geminis orationibus in ordine ad induendum monachum, ubi secunda oratione legitur: Precamur te, Domine, ut intercedente beato Benedicto confessore tuo, huic famulo tuo cui habitum sanctae religionis imponimus, etc. Idipsum constat ex litaniis in ordine ad dandam poenitentiam, in quibus invocantur plures sancti monachi Benedictini; atque ab illorum et ab invocatione praesertim sancti Apollinaris, cujus sacrum corpus in Classensi basilica requiescit, qui caeteris martyribus, post sanctum Clementem papam praefertur, vel ipsimet Classensi Ravennati monasterio, vel alteri ejusdem ordinis et Classensi subjecto, hujus libri usum non dubitaverim ascribere. Tale fuit olim judicium Petri Pollidorii viri eruditissimi cui [Col. 0828D] accedit opinio praeclarissimi praesulis Auximani, et Cingulani Pompeii Compagnonii. Argumenti fidem adauget missa quam habemus in dedicatione ecclesiae post festum diem sancto Marco sacrum, et ante natalitia sancti Joannis Baptistae. Porro dedicatio basilicae Classensis Sancti Apollinaris celebratur quotannis septima die mensis Maii, ideoque prope dixerim librum hunc missalem ad Classense coenobium spectasse, et a monachis Classensibus primum sancto Petro Damiano, ab hoc vero sancto Dominico Loricato dono datum.

Sacramentarii hujus initium sumitur a praefatione communi, et procedit ad totam missam, in honorem omnium sanctorum pro vivis et defunctis. Quae praecedunt, quaeque subsequuntur missae, praefationes et preces diverso charactere scriptae nihil aliud sunt quam geminae appendices; eruditorum tamen judicio et Sartii praesertim Camaldulensis doctissimi praesulis harum rerum peritissimi, quorum oculis [Col. 0829A] autographum ipsum subjecimus, eodem undecimo saeculo scriptae.

Habet quaelibet missa tres tantum orationes; prima quae dicitur Collecta, altera quae vocatur secreta, postrema quae postcommunionem appellatur. Collectarum, quibus in missa utimur, primum auctorem fuisse Gelasium norunt omnes rerum ecclesiasticarum scriptores, et antiqua monumenta evincunt, ut scribit Franciscus Pagius in Breviario Romanorum pontificum sub Gelasio (num. 13). Non habemus hic neque introitum, neque gradualia, sed nec epistolas, nec evangelia, non denique offertoria et versiculos post communionem. Quamobrem suspicari non immerito possum hunc sacramentarium librum missis duntaxat inserviisse sollemnioribus, in quibus celebrans olim recitabat tres illas hic prostantes orationes, praefationem et canonem, et reliqua ministri cantabant. Duos siquidem sacramentarios libros ecclesias in missae sacrificio olim [Col. 0829B] usurpasse dicendum; alterum plenarium dictum, quem Leo IV tenendum esse praecepit in qualibet ecclesia (hom. 13, De cura pastorali): Missale plenarium, inquit, et lectionarium, et antiphonarium unaquaeque ecclesia habeat; et forte illud est missale plenarium, quo nunc sacerdotes utuntur ad privatas missas celebrandas, plenarium ideo appellatum, quia quidquid in lectionariis et antiphonariis libris seorsim continetur, collectum ibi est, et plene reperitur; et alterum ejusdem generis cum nostro, pro solemnibus tantum missis assignatum, ultra quem etiam lectionarium, in quo epistolae et evangelia, et antiphonarium, ubi introitus, gradualia, offertoria et versiculi post communionem continerentur, essent comparanda.

Ut autem hujus vetusti moris veritas magis clarescat, memoria repetendum est, sanctum Gregorium Magnum ex his psalmis, quos Coelestinus papa alternatim ante missam cantandos decreverat, aliquos [Col. 0829C] selegisse versiculos pro introitu et responsoriis, alios pro offertorio et communione, aliosque in unum congessisse librum, quem antiphonarium nuncupavit, Gregorianum propterea dictum, [Col. 0830A] et a piae memoriae cardinali Thomasio typis vulgatum. Quia vero nonnullae ex illis antiphonis, quae post epistolam dicuntur, in eminentiori loco cantari solebant, ad quem per gradus cantores ascendebant, vocatae sunt graduales, ut sentit cardinalis Bona (lib. II, cap. 3, n. 4) contra quosdam, qui censent sic appellatos a gradibus altaris.

Olim pariter tam epistolae, quam evangelia cantabantur semper in ambone seu pulpito, et evangelia quidem altiori loco, epistola inferiori ex praescripto Romani ordinis. Libri vero, ubi epistolae et evangelia continebantur, lectionaria sunt appellati, quorum unum titulo comitis jussu Damasi compaginavit Hieronymus.

Lectionaria alio nomine passionaria vocabantur, in quibus acta etiam sanctorum et eorum martyria erant scripta. Libri in quibus exaratae erant epistolae canonicae, epistolaria dicebantur; ex iis unum Desiderius abbas Casinensis, inde summus pontifex [Col. 0830B] Victor III, ornatum voluit gemmis tabellis, argentea una, aurea altera, ut in Chronico Casinensi legitur (lib. III, cap. 3). Erat et liber evangeliorum evangeliarium vocatum, erga quem is fuit apud fideles cultus et honor, ut testibus Baronio et Bona, quoties generalia concilia habebantur, sub regali solio in medio Patrum assessorum poneretur.

Reliquae preces, quae in missae sacrificio dicuntur, et hic desiderantur, velut Kyrie eleison, Gloria in excelsis, Symbolum apostolicum, aliaeque orationes ante canonem et ante communionem, scriptae forte erant in illis tabellis, quae juxta morem hodiernum in altari sunt positae ante oculos celebrantis, quasque episcopi, aliique episcopalia jura habentes legunt modo ex libro, quem vulgo canonem vocant.

Tandem animadverto missalem hunc librum in pluribus convenire cum sacramentario sancti Gregorii quamvis frequentes varietates observentur [Col. 0830C] juxta undecimi saeculi usum. Quidquid vero nota dignum in missali reperi, suis infra locis breviter appono.




[Col. 0829]
VETUS SACRAMENTARIUM Nunc primum editum.





[NOTA.]

In Dei nomine. Amen. Haec est copia publica cujusdam perantiqui Missalis charta membranacea manuscripti paginarum centum viginti sex, longitudinis unciarum tredecim, latitudinis novem cum dimidio, cooperti in fronte et in suis fibulis ex serico gausapine viridis coloris cum tegumentis ex laminis argenteis auro linitis et concinne relevatis cum quibusdam parvulis imaginibus figurae orbiculatae hinc inde dispositis, circum quas quidam Graeci characteres apparent, in quorum medio conspiciuntur quaedam aliae imagines ex ebore pariter relevatae et sculptae, ebeno circumductae prout apparent delineatae in sequenti et altero folio apposito, in principio et in fine praesentis copiae, in interiori vero tegumentorum parte ex tela serica omnino integra coopertis coloris pariter viridis, tenoris sequentis videlicet.



[(1) 3Kb] IN FESTIVITATE SANCTI STEPHANI PROTOMARTYRIS.
[Col. 0829D]

+ Aeterne Deus. Beati Stephani Levitae simul et [Col. 0830D] martyris natalitia recolentes, quod fidei, quod sacrae militiae, quod dispensationis et castitatis egregiae, [Col. 0831A] et praedicationis mirabilisque cons . . . . . ejus confessionis ac patientiae . . . . . exempla veneranda proposuit, et ideo Nativitatem Filii tui merito prae caeteris, passionis suae festivitate prosequitur, cujus gloriae sempiternae primus martyr occurrit per quem.



IN FESTIVITATE SANCTI JOANNIS EVANGELISTAE.

+ Aeterne Deus. Beati apostoli tui et evangelistae Joannis veneranda natalitia recensentes, quod Domini nostri Jesu Christi vocatione suscepta terrenum respuit patrem, ut posset invenire coelestem, adeptus est in regno coelorum sedem apostolici culminis, qui tantum retia carnalia contempserat genitoris, quique ab Unigenito sic familiariter ut dilectus et immensae gratiae muneribus approbatus [Col. 0831B] ut eum idem Dominus in cruce jam positus . . . . . suae matri Virgini filium . . . . . garet. Qu . . . . beatae Genitricis integritati probati dilectione discipuli virginitas deserviret; nam et in Coenae mysticae sacrosancto convivio super ipsum vitae fontem aeternum scilicet pectus recubuerat Salvatoris, de quo perenniter manantia coelestis hauriens fluenta doctrinae tam profundis ac mysticis revelationibus est imbutus ut omnem transgrediens creaturam excelsa mente conspiceret, et evangelica voce proferret, quod In principio erat Verbum, et Verbum erat [Col. 0832A] apud Deum, et Deus erat Verbum. Et ideo cum angelis.



IN NATIVITATE INNOCENTIUM.

+ Aeterne Deus. Et in pretiosis mortibus parvulorum, quos propter nostri Salvatoris infantiam bestiali saevitia Herodes funeste occidit. In . . . . . . sola magis gratia quam voluntas, et clara est prius confessio quam loquela, ante passio quam membra idonea passione. Existunt testes Christi, qui ejus nondum fuerant agnitores; quae pro suo nomine trucidatis meritum gloriae perire non patitur, sed proprio cruore perfusis, et salus regenerationis adhibetur, et imputatur corona martyrii. Et ideo cum angelis et archangelis.

[(2) 3Kb] Per omnia saecula saeculorum. Amen. Dominus [Col. 0832B] vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est. Dignum et justum est, aequum et salutare, nos tibi semper et ubique gratias agere, Domine sancte, Pater omnipotens, aeterne Deus, per Christum Dominum nostrum, per quem majestatem tuam laudant angeli, adorant dominationes, tremunt potestates, coeli coelorumque virtutes ac beata Seraphim socia exsultatione concelebrant, cum quibus et nostras voces ut admitti jubeas deprecamur supplici confessione dicentes.

[Col. 0833A] Sanctus, sanctus, sanctus, Dominus Deus Sabaoth. Pleni sunt coeli et terra gloria tua. Hosanna in excelsis. Benedictus qui venit in nomine Domini. Hosanna in excelsis.

[(3) 3Kb] Te igitur, clementissime Pater, per Jesum Christum Filium tuum Dominum nostrum, supplices rogamus et petimus uti accepta habeas et bene+dicas haec do+na, haec mu+nera, haec sancta + sacrificia illibata, imprimis quae tibi offerimus pro Ecclesia tua sancta catholica, quam pacificare, custodire, adunare et regere digneris toto orbe terrarum, una cum famulo tuo papa nostro et antistite nostro, et omnibus orthodoxis catholicae atque apostolicae fidei cultoribus.

Memento, Domine, famulorum famularumque [Col. 0853B] tuarum, illorum et omnium circumstantium, quorum tibi fides cognita est et nota devotio. Pro quibus tibi offerimus vel qui tibi offerunt hoc sacrificium laudis, pro se suisque omnibus. Pro redemptione animarum suarum, pro spe salutis et incolumitatis suae tibi reddunt vota sua aeterno Deo vivo et vero.

Communicantes et memoriam venerantes imprimis gloriosae semper virginis Mariae genitricis Dei et Domini nostri Jesu Christi, sed et beatorum apostolorum ac martyrum tuorum Petri, Pauli, Andreae, Jacobi, Joannis, Thomae, Jacobi, Philippi, Bartholomaei, Matthaei, Simonis, et Thaddaei, Lini, Cleti, Clementis, Sixti, Cornelii, Cypriani, Laurentii, Grisogoni, Joannis et Pauli, Cosmae et Damiani, [Col. 0833C] et omnium sanctorum tuorum, quorum meritis precibusque concedas ut in omnibus protectionis tuae muniamur auxilio. Per eumdem Christum Dominum nostrum.

Hanc igitur oblationem servitutis nostrae, sed et cunctae familiae tuae, quaesumus, Domine, ut placatus accipias, diesque nostros in tua pace disponas, atque ab aeterna damnatione nos eripi, et in electorum tuorum jubeas grege munerari, per Christum Dominum nostrum.

Quam oblationem tu, Deus, in omnibus, quaesumus, bene+dictam, ascri+ptam, ra+tam, ratio+nabilem, acceptabilemque facere digneris, ut nobis cor+pus [Col. 0834A] et san+guis fiat dilectissimi Filii tui Domini nostri Jesu Christi.

Qui pridie quam pateretur accepit panem in sanctas ac venerabiles manus suas, et elevatis oculis in coelum ad te Deum Patrem omnipotentem, tibi gratias agens, bene+dixit, fregit et dedit discipulis suis dicens: Accipite et manducate ex hoc omnes: Hoc est enim corpus meum.

Simili modo postea quam coenatum est, accipiens et hunc praeclarum calicem in sanctas ac venerabiles manus suas, item tibi gratias agens, bene+dixit, deditque discipulis suis dicens: Accipite et bibite ex eo omnes: Hic est enim calix sanguinis mei novi et aeterni testamenti, mysterium fidei, qui pro vobis et pro multis effundetur in remissionem peccatorum.

[Col. 0834B] Haec quotiescunque feceritis, in mei memoriam facietis.

Unde et memores, Domine, nos tui servi, sed et plebs tua sancta ejusdem Christi Filii tui Domini nostri, tam beatae passionis, nec non et ab inferis resurrectionis, sed et in coelis gloriosae ascensionis offerimus praeclarae majestati tuae de tuis donis ac datis, ho+stiam puram, ho+stiam sanctam, ho+stiam immaculatam, panem + sanctum vitae aeternae, et calicem + salutis perpetuae.

Supra quae propitio ac sereno vultu respicere digneris, et accepta habere, sicuti accepta habere dignatus es munera pueri tui justi Abel, et sacrificium patriarchae nostri Abrahae, et quod tibi obtulit summus sacerdos tuus Melchisedech, sanctum sacrificium, [Col. 0834C] immaculatam hostiam.

Supplices te rogamus, omnipotens Deus, jube haec perferri per manus sancti angeli tui in sublime altare tuum, in conspectu divinae majestatis tuae, ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione coelesti et gratia repleamur. Per.

Memento etiam, Domine, famulorum famularumque tuarum, illorum qui nos praecesserunt cum signo fidei et dormiunt in somno pacis. Ipsis, Domine, et omnibus in Christo quiescentibus locum refrigerii, lucis et pacis, ut indulgeas deprecamur. Per eumdem.

[(4) 1Kb] Nobis quoque peccatoribus famulis tuis de [Col. 0835A] multitudine miserationum tuarum sperantibus partem aliquam et societatem donare digneris cum tuis sanctis apostolis et martyribus Joanne, Stephano, Matthia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agnete, Coecilia, Anastasia, et cum omnibus sanctis tuis, intra quorum nos consortium, non aestimator meriti, sed veniae, quaesumus, largitor admitte. Per Christum Dominum nostrum.

Per quem haec omnia, Domine, semper bona creas, sancti+ficas, vivi+ficas, bene+dicis et praestas nobis, per ipsum et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria.

Per omnia saecula saeculorum. Amen. Oremus. [Col. 0835B] Praeceptis salutaribus moniti, et divina institutione formati audemus dicere:

Pater noster, qui es in coelis, sanctificetur nomen tuum. Adveniat regnum tuum; Fiat voluntas tua sicut in coelo et in terra. Panem nostrum quotidianum da nobis hodie. Et dimitte nobis debita nostra sicut et nos dimittimus debitoribus nostris. Et ne nos inducas in tentationem. Sed libera nos a malo.

[(5) 1Kb] Sequitur oratio. Libera nos, quaesumus, Domine, ab omnibus malis praeteritis, praesentibus et futuris, et intercedente pro nobis beata et gloriosa semperque virgine Dei genitrice Maria, et electis archangelis tuis, Michael, Gabriel, Raphael, beatoque Joanne Baptista praecursore tuo et sanctis apostolis [Col. 0835C] tuis Petro et Paulo, atque Andrea cum omnibus sanctis, da propitius pacem in diebus nostris, ut ope misericordiae tuae adjuti, et a peccato simus semper liberi et ab omni perturbatione securi. Per [Col. 0836A] Dominum nostrum Jesum Christum Filium tuum, qui tecum vivit et regnat in unitate Spiritus sancti Deus. Per omnia saecula saeculorum. Amen. Pax Domini sit semper vobiscum. Et cum spiritu tuo.

Agnus Dei, qui tol., etc.



[(6) 2Kb] MISSA IN NOCTE SANCTA.

Deus, qui hanc sacratissimam noctem veri luminis fecisti illustratione clarescere, da, quaesumus, ut cujus lucis mysteria in terra cognovimus ejus quoque gaudiis perfruamur in coelo. Qui tecum vivit.

Secreta. Accepta tibi sit, Domine, quaesumus hodiernae festivitatis oblatio, ut tua gratia largiente per haec sacrosancta commercia in illius inveniamur forma in quo tecum est nostra substantia. Qui tecum.

[Col. 0836B] Postcommunio. Da nobis, quaesumus, Domine Deus noster, ut qui nativitatem Domini nostri Jesu Christi nos frequentare gaudemus, dignis conversationibus ad ejus mereamur pervenire consortium. Qui tecum.



IN DIE SANCTO NATALIS DOMINI.

[(7) 2Kb] Concede, quaesumus, omnipotens Deus, ut nos Unigeniti tui nova per carnem nativitas liberet, quos sub peccati jugo vetusta servitus tenet. Per eumdem.

Secreta. Oblata, Domine, munera, nova Unigeniti tui nativitate sanctifica, nosque a peccatorum nostrorum maculis emunda. Per eumdem.

Praefatio. Vere dignum et justum est, aequum et salutare, nos tibi semper et ubique gratias agere, Domine sancte, Pater omnipotens, aeterne Deus, quia per incarnati Verbi mysterium nova mentis nostrae oculis lux tuae claritatis infulsit, ut dum visibiliter Deum cognoscimus, per hunc in invisibilium [Col. 0837A] amore rapiamur. Et ideo cum angelis et archangelis, cum thronis et dominationibus, cumque omni militia coelestis exercitus hymnum gloriae tuae canimus sine fine dicentes:

Infra actionem. Communicantes, et diem sacratissimum celebrantes, quae beatae Mariae intemerata virginitas huic mundo edidit Salvatorem, sed et memoriam venerantes ejusdem gloriosae semper virginis Mariae genitricis Dei et Domini nostri Jesu Christi, sed et beatorum.

Postcommunio. Praesta, quaesumus, omnipotens Deus, ut natus hodie Salvator mundi, sicut divinae nobis generationis est auctor, ita et immortalitatis sit ipse largitor. Qui tecum vivit.



IN FEST. SANCTI STEPHANI LEVITAE.

[Col. 0837B] Da nobis, quaesumus, Domine, imitari quod colimus, ut discamus et inimicos diligere, quia ejus natalitia celebramus, qui novit etiam pro persecutoribus exorare. Per Dominum.

Secreta. Suscipe, Domine, munera pro tuorum commemoratione sanctorum, ut quod illos passio gloriosos, nos devotio reddat innocuos. Per.

Communio. Auxilientur nobis, Domine, sumpta mysteria, et intercedente beato Stephano martyre tuo sempiterna protectione confirment. Per.



IN FEST. SANCTI JOANNIS EVANGELISTAE.

Ecclesiam tuam, Domine, benignus illustra, ut beati Joannis evangelistae illuminata doctrinis ad dona perveniat sempiterna. Per.

Secreta. Suscipe munera, Domine, quae in ejus [Col. 0837C] solemnitate tibi deferimus, cujus nos confidimus patrocinio liberari. Per.

Communio. Refecti cibo potuque coelesti, Deus noster, te supplices deprecamur, ut in cujus haec commemoratione percepimus, ejus muniamur, et precibus. Per.



IN OCTAVA DOMINI.

Deus, qui nobis nati Salvatoris diem celebrare concedis octavum, fac nos, quaesumus, ejus perpetua divinitate muniri, cujus sumus carnali commercio reparati. Per.

Secreta. Praesta, quaesumus, Domine, ut per haec munera, quae Domini nostri Jesu Christi arcanae nativitatis mysterio gerimus, purificatae mentis [Col. 0837D] intelligentiam consequamur. Per.

Communio. Praesta, quaesumus, Domine, ut quod Salvatoris nostri iterata solemnitate percepimus perpetuae nobis redemptionis conferat medicinam. Per.



IN EPIPHANIA DOMINI.

Deus, qui hodierna die Unigenitum tuum gentibus [Col. 0838A] stella duce revelasti, concede propitius, ut qui jam te ex fide cognovimus, usque ad contemplandam speciem tuae celsitudinis perducamur. Per.

Secreta. Ecclesiae tuae, quaesumus, Domine dona propitius intuere, quibus jam non aurum, thus et myrrha profertur, sed quod eisdem muneribus declaratur, immolatur et sumitur. Per.

Praefatio. + Aeterne Deus, quia cum unigenitus Filius tuus in substantia nostrae mortalitatis apparuit, nova nos immortalitatis suae luce reparavit. Et ideo.

Infra actionem. Communicantes et diem sacratissimum celebrantes, quo Unigenitus tuus in tua tecum gloria coaeternus, in veritate carnis nostrae visibiliter corporalis apparuit, sed et memoriam, [Col. 0838B] etc.

Communio. Praesta, quaesumus, Domine Deus noster, ut quae solemni celebramus officio purificatae mentis intelligentia consequamur. Per.



[(8) 1Kb] BENEDICTIO SUPER CEREOS IN PURIFICATIONE SANCTAE MARIAE.

Exaudi, quaesumus, Domine, plebem tuam, et quae extrinsecus annua tribuis devotione venerari, interius assequi gratiae tuae luce concede. Per.

Dominus vobiscum. Et cum. Sursum corda. Gratias agamus Domino Deo nostro. + Aeterne Deus, creator coeli et terrae, Rex regum, et Dominus dominantium, nos supplices tuos ad te clamantes clementer exaudire digneris, quia omnia ex nihilo creaasti, et jussu tuo opera apum hunc liquorem ad [Col. 0838C] perfectionem cerei evenire fecisti, et hodierna die petitionem justi Simeonis implesti. Te humiliter deprecamur, ut has candelas ad usum hominum, et sanitatem corporum et animarum quicumque tuus fidelis pro benedictione suis gestaverit in manibus sive in terra, sive in aquis per invocationem tui sanctissimi nominis, et intercessionem sanctae Mariae Filii tui genitricis, cujus purgationem hodie celebramus mentibus devotis, atque omnium sanctorum tuorum prece, et meritis benedi+cere, et sancti+ ficare tua pietate digneris, ut haec plebs tua, qui hos cereos honorifice in manibus portat, teque psallendo laudes decantat, tu exaudias eorum voces de coelo sancto tuo, et de sede majestatis tuae; propitiusque [Col. 0838D] sis omnibus clamantibus ad te, quos pretioso Christi Filii tui sanguine dignatus es redimere, qui tecum vivit.

Oremus. Praeceptis salutaribus moniti, etc. Pater noster qui es in coelis, etc.

Alia oratio. Bene+dic, Domine, Jesu Christe, hanc creaturam cerei supplicationibus nostris, et infunde [Col. 0839A] ei per virtutem sanctae Cru+cis benedictionem coelestem, ut qui eam ad expellendas tenebras humano generi tribuisti talem signaculo cru+cis tuae fortitudinem et benedictionem accipiat, ut in quibuscunque locis accensa sive posita fuerit, discedat et contremiscat diabolus et fugiat pallidus cum omnibus ministris suis de habitationibus, nec praesumat amplius illudere servientibus Deo. Proinde te quaesumus, Domine, ut mittas sanctum angelum tuum Raphaelem, qui evulsit a Sara et Tobia daemonem mortiferum eos infestantem, conterat illum, et perdat de cunctis habitationibus colentium Deum, de domibus, de angulis, de lectulis, de refectoribus, de universis locis in quibuscunque Deo famulantes habitant, quiescunt, dormiunt, vigilant, ambulant et consistunt, [Col. 0839B] nec valeat ille malignus amplius inquietare illos, quos sancti chrismatis tui unctione fecisti esse munitos. Benedico hos cereos in nomine Dei + Patris omnipotentis, et Filii + ejus unigeniti, et Spiritus + sancti paracleti, ut sit ubique diaboli effugatio, atque omnium contubernalium suorum exterminatio, auxiliante eadem sancta et individua Trinitate, quae in Unitatis essentia semper permanet in saecula saeculorum. Amen.

Sacerdos primitus accendat cereum et caeteris tribuat, et post accensionem dicat hanc orationem: Omnipotens sempiterne Deus, qui Unigenitum tuum hodierna die ulnis sancti Simeonis in templo tuo sancto suscipiendum praesentasti, te supplices deprecamur, [Col. 0839C] ut hos cereos tuos quos famuli tui omni magnificentia suscipientes gestare cupimus luce accensos, bene + dicere et sancti + ficare digneris, atque lumine supernae bene + dictionis accendere, quatenus eos tibi Domino Deo nostro offerendo digni, et sancto igne tuae dulcedinis charitatis accensi, in templo sancto gloriae tuae repraesentari mereamur. Per



MISSA IN DIE SANCTO.

Omnipotens sempiterne Deus, majestatem tuam supplices exoramus, ut sicut unigenitus Filius tuus hodierna die cum nostrae carnis substantia in templo [Col. 0840A] est praesentatus, ita nos facias purificatis tibi mentibus praesentari. Per eumdem.

Secreta. Exaudi, Domine, preces nostras, et ut digna sint munera, quae oculis tuae majestatis offerimus, subsidium nobis tuae pietatis impende. Per.

Communio. Quaesumus, Domine Deus noster, ut sacrosancta mysteria, quae pro reparationis nostrae munimine contulisti, intercedente beata Virgine Maria, et praesens nobis remedium esse facias et futurum. Per.



[(9) 2Kb] IN CATHEDRA SANCTI PETRI.

Deus qui beato apostolo tuo Petro collatis clavibus regni coelestis, animas ligandi atque solvendi pontificium tradidisti, concede intercessionis ejus auxilio a peccatorum nostrorum nexibus liberemur. [Col. 0840B] Per.

Secreta. Ecclesiae tuae, quaesumus, Domine, preces et hostias beati Petri apostoli commendet oratio, ut quod pro illius gloria celebramus, nobis prosit ad veniam. Per.

Communio. Sancta tua nos, Domine, quaesumus, sumptae vivificent, et intercedente beato Petro apostolo tuo, misericordiae sempiternae praeparent expiatos. Per.



[(10) 1Kb] IN FEST. SANCTI BENEDICTI

Omnipotens sempiterne Deus, qui per gloriosa beati Benedicti abbatis exempla humilitatis triumphale nobis iter ostendisti, da, quaesumus, ut viam tibi placitae obedientiae, per quam venerabilis Pater Benedictus illaesus antecedebat, nos praeclaris ejus [Col. 0840C] meritis adjuti sine errore subsequamur. Per

Secreta. Paternis intercessionibus magnifici pastoris Benedicti, quaesumus familiae tuae, omnipotens Deus, commendetur oblatio, cujus vitalibus decoratur exemplis. Per.

Communio. Perceptis, Domine Deus noster, sacramentis salutaribus humilitate deprecamur, intercedente beato Benedicto abbate, quae pro illius venerando agimus obitu, nobis proficiant ad salutem. Per.



[(11) 2Kb] IN ANNUNTIATIONE SANCTAE MARIAE.

Deus, qui hodierna die Verbum tuum beatae Virginis [Col. 0841A] alvo coadunare voluisti, fac nos ita peragere, ut tibi placere valeamus. Per eumdem.

Secreta. In mentibus nostris, Domine, verae fidei sacramentum confirma, ut quod conceptum de Virgine Deum verum et hominem confitemur, per ejus salutiferae resurrectionis potentiam ad aeternam mereamus pervenire laetitiam. Per eumdem.

Communio. Gratiam tuam, Domine, mentibus nostris infunde, ut qui angelo nuntiante Christi Filii tui incarnationem cognovimus, per passionem ejus et crucem ad resurrectionis gloriam perducamur. Per eumdem.



PRIMA DOMINICA IN QUADRAGESIMA.

Deus, qui Ecclesiam tuam annua quadragesimae observatione purificas, praesta familiae tuae, ut quod [Col. 0841B] a te obtinere abstinendo nititur, hoc bonis operibus exsequatur. Per.

Secreta. Sacrificium quadragesimalis initii solemniter immolamus, te, Domine, deprecantes, ut cum epularum restrictione carnalium a noxiis quoque voluptatibus temperemus. Per.

Communio. Tui nos sacramenti libatio sancta restauret, et a vetustate purgatos in ministerii salutaris faciat transire consortium. Per.



[(12) 2Kb] INCIPIT BENEDICTIO PALMAE ET OLIVAE.

Auge fidem in te sperantium, Deus, et supplicum preces clementer exaudi, et veniat super nos multiplex misericordia tua. Benedicantur et hi palmites olivarum, et sicut in figura Ecclesiae multiplicasti Noe egrediente de arca, et Moysen exeunte de [Col. 0841C] Aegypto cum filiis Israel, ita nos portantes palmas aut ramos olivarum bonis actibus occurramus obviam Christo, et per ipsum in gaudium introeamus aeternum. Per.

Alia oratio. Deus, qui dispersa congregas et congregata conservas, qui populis in obviam Jesu ramis portantibus benedixisti, bene+dic etiam et hos [Col. 0842A] ramos palmae et olivae, quos tui famuli ad nominis tui benedictionem fideliter suscipiunt, ut quocunque loco introducti fuerint, tuam benedictionem consequantur, ut omni adversa valetudine effugata, dextera tua protegat, quos redemit. Per eumdem.

Lectio. Dicite, filiae Sion.

Secundum Matthaeum. In illo tempore cum appropinquasset.

Item oratio. Domine sancte, Pater omnipotens, aeterne Deus, qui jussisti in creatura tua arboreis virgultis olivas producere ad concinnandas altaris luminaria, ita supplici prece deposcimus ut hos ramos palmae et olivae bene+dicere et sancti+ficare digneris, ut famuli tui, in manibus gestantes, sint sanctificati anima et corpore, et tua benedictione repleantur dicentes: [Col. 0842B] Benedictus qui venit in nomine Domini. Hosanna in excelsis.

Tunc dicitur. Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum, etc. (+) Aeterne Deus. Te inter caetera mirabilium tuorum laudare et benedicere, qui Lamech semen justum dedisti; Noe revelasti per ipsum aquas diluvii futura cognoscens, cujus arca ad nostram salvationem columba spiritualis olivae fructuosum surculum detulit, quam ad se revertentem Noe gaudens cum spiritali fructu libenter suscepit. De cujus rami unctione Jacob electus titulum erigit, votum vovit, et oleum desuper fudit. Haec est inditio rami illius manantia de coelis gratia, seu et populi vasa replentes. Haec est gratia, quae et [Col. 0842C] viduam benedixit in oleo. Haec est inditio rami illius plantati secus decursus aquarum, cujus folium non defluit. Per quod quotidie lavacrum baptismatis ab Ecclesia procreatur, et nostra delentur peccata. Haec est tua plantatio bona valde, et tu es vita et resurrectio mortuorum. Qui quatriduanum Lazarum suscitasti, et nisi eum proprio nomine vocasses, [Col. 0843A] cuncti resurrexissent a mortuis. Propterea et turba cum ramis palmarum obviantes clamabant: Hosanna, benedictus qui venit in nomine Domini Rex Israel. Quapropter, quaesumus clementiam tuam, ut nos famulos tuos, qui hujus rei gratiam et fidem veritatis percipimus, eruas et exuas de ore inferni, et adjutorium gratiae tuae nobis tribuere digneris, ut juste et pie sancteque viventes cum electis facias habere consortium. Per quem haec, Domine, semper bona creas, sancti+ficas, vivi+ficas, bene+dicis et nobis servis tuis largiter praestas. Per omnia saecula saeculorum. Amen.

Alia oratio. Deus, qui Filium tuum Dominum nostrum Jesum Christum pro nostra salute in hunc [Col. 0843B] mundum misisti, ut se humiliaret ad nos, et revocaret ad te, qui etiam dum Hierusalem veniret, et adimpleret Scripturas, credentium populorum turba fidelissima devotionis suae vestimenta cum ramis palmarum in via sternebant, praesta quaesumus, ut illi fidei viam praeparemus, de qua remoto lapide offensionis et petra scandali, frondeat opere justitiae ramos, ut ejus vestigia consequi mereamur. Per.

Haec est alia oratio. Petimus te, sancte Pater omnipotens, aeterne Deus, ut respicere digneris super hanc creaturam olivae et palmae, quae ex ligni materia prodire jussisti, quam columba rediens ad arcam proprio protulit ore bene+dicere et sancti+ficare digneris, ut quicunque ex ea sumpserint, accipiat sibi ad perfectionem animae et corporis, fiatque, [Col. 0843C] Domine, nostrae salutis remedium, tuae gratiae sacramentum. Per.



INCIPIT MISSA IN DIE.

Omnipotens sempiterne Deus, qui humano generi ad imitandum humilitatis exemplum Salvatorem nostrum carnem sumere, et crucem subire voluisti, concede propitius, ut et patientiae ipsius habere documenta et resurrectionis consortia mereamur. Per.

Secreta. Concede quaesumus, Domine, ut oculis tuae majestatis munus oblatum et gratiam nobis tuae devotionis obtineat et effectum beatae perennitatis acquirat. Per.

Praefatio. (+) Aeterne Deus, per quem nobis indulgentia largitur, et pax per omne saeculum praedicatur. [Col. 0843D] Traditur cunctis credentibus disciplina, ut sanctificatos nos possit dies venturus excipere. Et ideo cum angelis.

Communio. Per hujus, Domine, operationem mysterii, et vitia nostra purgentur et justa desideria compleantur. Per.



FERIA V, IN COENA DOMINI.

Deus a quo et Judas reatus sui poenam, et confessione tua latro praemium sumpsit, concede nobis tuae propitiationis effectum, ut sicut in passione sua Jesus Christus Dominus noster diversa utrisque intulit stipendia meritorum, ita nobis ablato vetustatis errore resurrectionis suae gratiam largiatur. Qui tecum vivit.

[Col. 0844A] Secreta. Ipse tibi, quaesumus, Domine sancte, Pater omnipotens, sacrificium nostrum reddat acceptum, qui discipulis suis in sui commemoratione hoc fieri hodierna traditione monstravit. Qui tecum.

Infra actionem. Communicantes et diem sacratissimum celebrantes, quo Dominus noster Jesus Christus pro nobis est traditus, sed et memoriam venerantes.

Communio. Refecti salutaribus alimentis, quaesumus, Domine, Deus noster, ut quod tempore nostrae mortalitatis exsequimur, immortalitatis tuae munere consequamur. Per.



IN PARASCEVEN.

[Col. 0844B] Oremus, dilectissimi nobis, pro Ecclesia sancta Dei, ut eam Deus et Dominus noster pacificare et custodire dignetur toto orbe terrarum, subjiciens ei principatus et potestates, detque nobis quietam et tranquillam vitam degentibus glorificare Deum Patrem omnipotentem.

Oremus. Flectamus genua. Omnipotens sempiterne Deus, qui gloriam tuam omnibus in Christo gentibus revelasti, custodi opera misericordiae tuae, ut Ecclesia, toto orbe diffusa, stabili fide in confessione tui nominis perseveret. Per eumdem.

Oremus et pro beatissimo papa nostro N. ut Deus et Dominus noster qui elegit eum in ordine episcopatus salvum atque incolumem custodiat Ecclesiae sanctae suae ad regendum populum sanctum Dei.

[Col. 0844C] Oremus. Flectamus. Omnipotens sempiterne Deus, cujus judicio universa fundantur, respice propitius ad preces nostras et electum nobis antistitem tua pietate conserva, ut Christiana plebs, quae tali gubernatur auctore, sub tanto pontifice credulitatis suae meritis augeatur. Per.

Oremus et pro omnibus episcopis, presbyteris, diaconibus, subdiaconibus, acolythis, exorcistis, lectoribus, ostiariis, confessoribus, virginibus, viduis, orphanis, et pro omni populo sancto Dei.

Oremus. Flectamus. Omnipotens sempiterne Deus, cujus Spiritu totum corpus Ecclesiae sanctificatur et regitur, exaudi nos pro universis ordinibus supplicantes, ut gratiae tuae munere ab omnibus tibi gradibus fideliter serviatur. Per.

[Col. 0844D] Oremus et pro Christianissimo imperatore nostro N. ut Deus et Dominus noster subditas illi faciat omnes barbaras nationes ad nostram perpetuam pacem.

Oremus. Flectamus. Omnipotens sempiterne Deus, in cujus manus sunt omnes potestates, et omnia jura regnorum, respice ad Romanum benignus imperium, ut gentes, quae in sua feritate confidunt, potentiae tuae dextera comprimantur. Per.

Oremus et pro catechumenis nostris, ut Deus et Dominus noster aperiat aures praecordium ipsorum, januamque misericordiae, ut per lavacrum regenerationis accepta remissione omnium peccatorum, et ipsi inveniantur in Christo Jesu Domino nostro.

[Col. 0845A] Oremus. Flectamus. Omnipotens sempiterne Deus, qui Ecclesiam tuam nova semper prole fecundas, auge fidem et intellectum catechumenis nostris, ut renati fonte baptismatis adoptionis tuae filiis aggregentur. Per.

Oremus, dilectissimi nobis, Deum patrem omnipotentem, ut cunctis mundum purget erroribus, morbos auferat, famem depellat, aperiat carceres, vincula dissolvat, peregrinantibus reditum, infirmantibus sanitatem, navigantibus portum salutis indulgeat.

Oremus. Flectamus. Omnipotens sempiterne Deus moestorum consolatio, laborantium fortitudo perveniant ad te preces nostrae, de quacunque tribulatione clamantium, ut omnes sibi in necessitatibus suis [Col. 0845B] misericordiam tuam gaudeant adfuisse. Per.

Oremus et pro haereticis et schismaticis, ut Deus et Dominus noster eruat eos ob erroribus universis, et ad sanctam matrem Ecclesiam catholicam et apostolicam revocare dignetur.

Oremus. Flectamus. Omnipotens sempiterne Deus, qui salvas omnes, et neminem vis perire, respice ad animas diabolica fraude deceptas, ut omni haeretica pravitate deposita, errantium corda resipiscant, et ad veritatis tuae redeant unitatem. Per.

Oremus et pro perfidis Judaeis, ut Deus et Dominus noster auferat velamen de cordibus eorum, ut et ipsi cognoscant te Jesum Christum Dominum nostrum.

Hic non dicatur Flectamus. Omnipotens sempiterne [Col. 0845C] Deus qui etiam perfidiam Judaicam a tua misericordia non repellis, exaudi preces nostras quas pro illius populi obcaecatione deferimus, ut agnita veritatis tuae luce, quae Christus est, a suis tenebris eruantur. Per.

Oremus et pro paganis, ut Deus auferat iniquitatem de cordibus eorum, et relictis idolis suis convertantur ad Dominum vivum et verum, et unicum Filium ejus Jesum Christum, Deum et Dominum nostrum, cum quo vivit et regnat cum Spiritu sancto Deus per omnia saecula saeculorum.

Oremus. Flectamus. Omnipotens sempiterne Deus, qui non mortem peccatorum sed vitam semper inquiris, suscipe orationem nostram, et libera eos ab [Col. 0845D] idolorum cultura, et aggrega Ecclesiae tuae sanctae ad laudem et gloriam nominis tui. Per.



[(13) 1Kb] BENEDICTIO THYMIAMATIS IN SABBATO SANCTO.

Aeternam et justissimam pietatem tuam deprecor, Domine sancte, Pater omnipotens, aeterne Deus, ut bene+dicere digneris hanc speciem thymiamatis, vel cujuslibet speciei, ut sit incensum majestatis tuae in odorem suavitatis acceptum, et a te, Domine, benedicatur, ita ubicunque odor pervenerit, extricetur et effugetur omne genus daemoniorum, [Col. 0846A] sicut fumus jecoris piscis, quem Raphael archangelus tuus Tobiae famulo tuo docuit accendi ad sanctam liberationem. Descendat super hanc speciem incensi plena bene+dictio, ut sit tibi acceptum; sicut ille, de quo David propheta tuus cecinit dicens: Dirigatur oratio mea, sicut incensum in conspectu suo. Sit nobis odor consolationis ac suavitatis et gratiae, ut fumus ejus effuget omnes phantasias mentis et corporis, ut simus, Apostoli tui voce, boni odoris Deo, effugiat a facie hujus incensi omnis daemonum incursus, sicut pulvis a facie venti, et sicut fumus a facie ignis. Praesta hoc, piissime Pater, per Unigenitum tuum, cum quo vivis et regnas cum Spiritu sancto Deus in saecula saeculorum. Amen.



BENEDICTIO IGNIS NOVI.
[Col. 0846B]

Omnipotens sempiterne, aeterne Deus Creator omnium rerum, te humiliter deprecamur, ut hunc ignem novum, coelo terrae largitum, sancti+ficare et bene+dicere digneris, et sicut in adventu tuo elementa contagione peccatorum polluta purgare polliceris; ita et hic ignis novus tabernaculis fidelium tuorum habendus purgationem perfectam obtineat, et obstaculis invictus contra omnem nequitiam maligni spiritus perficiatur. Per.

Lect. I. In principio creavit.

Oratio. Deus, qui mirabiliter creasti hominem et mirabilia redemisti, da nobis, quaesumus, contra oblectamenta peccati mentis ratione persistere, ut [Col. 0846C] mereamur ad gaudia aeterna pervenire. Per.

Lect. II. Factum est in vigilia. Resp. Cantemus Domino.

Oratio. Deus cujus antiqua miracula in praesenti quoque saeculo coruscare sentimus, praesta, quaesumus, ut sicut priorem populum ab Aegyptiis liberasti, hoc ad salutem gentium, per aquas baptismatis opereris. Per.

Lect. Apprehendent septem mulieres. Resp. Vinea facta est.

Oratio. Deus, qui nos ad celebrandum paschale sacramentum utriusque Testamenti paginis instruis, da nobis intelligere misericordiam tuam, et ea perceptione praesentium munerum firma sit exspectatio [Col. 0846D] futurorum. Per.

Lect. Haec est haereditas. Resp. Attende coelum.

Oratio. Deus, qui Ecclesiam tuam semper gentium vocatione multiplicas, concede propitius, ut quos aqua baptismatis abluis, continua protectione tuearis. Per.

Resp. Sicut cervus.

Oratio. Concede, quaesumus, omnipotens Deus, ut qui festa paschalia agimus coelestibus desideriis accensi, fonte vitae satiemur. Per.

[Col. 0847A] [(14) 3Kb] Ad missam dicitur Gloria in excelsis Deo.

Deus, qui hanc sacratissimam noctem gloria Dominicae resurrectionis illustras, conserva in nova familiae tuae progenie adoptionis spiritum, quem dedisti, ut corpore et mente renovati, purum tibi exhibeant servitutem. Per eumdem.

Secreta. Suscipe, Domine, quaesumus, preces populi tui cum oblationibus hostiarum, ut paschalibus initiata mysteriis ad aeternitatis nobis medelam te operante proficiant. Per.

Praefatio. (+) Aequum et salutare, te quidem, Domine, omni tempore, sed in hac potissimum nocte gloriosius praedicare, cum pascha nostrum immolatus est Christus. Ipse enim verus est Agnus, qui abstulit peccata mundi, qui mortem nostram [Col. 0847B] moriendo destruxit, et vitam resurgendo reparavit. Et ideo.

Infra actionem. Communicantes et noctem sacratissimam celebrantes resurrectionis Domini nostri Jesu Christi secundum carnem, sed et memoriam venerantes imprimis gloriosae semper virginis Mariae genitricis ejusdem Dei et Domini nostri Jesu Christi, sed et beatorum apostolorum.

Hanc igitur oblationem servitutis nostrae, sed et cunctae familiae tuae, quaesumus, Domine, quam tibi offerimus pro his quoque quos regenerare dignatus es ex aqua et Spiritu sancto tribuens eis remissionem omnium peccatorum, quaesumus, Domine, ut placatus accipias. Per.

Postcommunio. Spiritum nobis, Domine, tuae charitatis [Col. 0847C] infunde, ut quos sacramentis paschalibus satiasti, tua facias pietate concordes. Per . . . in unitate ejusdem Spiritus sancti Deus.



IN DIE DOMINICAE SANCTAE PASCHAE.

Deus, qui hodierna die per Unigenitum tuum aeternitatis nobis aditum devicta morte reserasti, vota nostra, quae praeveniendo aspiras, etiam adjuvando prosequere. Per eumdem.

Secreta. Suscipe, Domine, preces populi tui cum oblationibus hostiarum, ut paschalibus initiata mysteriis, [Col. 0848A] ad aeternitatis nobis medelam te operante proficiant. Per.

(+) Aequum et salutare. Te quidem; require retro.

Communicantes; require in nocte sancta.

Hanc igitur; similiter.

Postcommunio. Spiritum nobis Domine tuae charitatis infunde, ut quos sacramentis paschalibus satiasti, tua facias pietate concordes. Per.



FERIA II, IN PASCHA.

Deus, qui solemnitate paschali mundo remedia contulisti, populum tuum coelesti dono prosequere, ut et perfectam libertatem consequi mereatur, et ad vitam proficiat sempiternam. Per.

Secreta. Paschales hostias recensentes, quaesumus, [Col. 0848B] Domine, ut quod frequentamus actu, comprehendamus affectu. Per.

Postcommunio. Impleatur in nobis, quaesumus, Domine, sacramenti paschalis sancta libatio, nosque de terrenis affectibus ad coelestem transferat institutum. Per.



FERIA III, IN PASCHA.

Deus, qui Ecclesiam tuam novo semper fetu multiplicas, concede famulis tuis ut sacramentum vivendo teneant, quod fide perceperunt. Per.

Secreta. Suscipe, Domine, fidelium preces cum oblationibus hostiarum, ut per haec piae devotionis officia, ad coelestem gloriam transeamus. Per.

Postcommunio. Concede, quaesumus, omnipotens Deus, ut paschalis perceptio sacramenti, continua [Col. 0848C] in nostris mentibus perseveret. Per.



IN OCTAVA PASCHAE.

Praesta, quaesumus, omnipotens Deus, ut qui paschalia festa peregimus haec te largiente moribus et vita teneamus. Per.

Secreta. Suscipe munera, quaesumus, Domine, exsultantis Ecclesiae, et cui causam tanti gaudii praestitisti, perpetuum fructum concede laetitiae. Per.

Postcommunio. Quaesumus, Domine Deus noster, ut sacrosancta mysteria quae pro reparationis nostrae [Col. 0849A] munimine contulisti, et praesens nobis remedium esse facias et futurum. Per.



[(15) 2Kb] IN NATALI SANCTI MARCI EVANGELISTAE.

Deus, qui hanc diem, gloriosi beati Marci evangelistae tui martyrio consecrasti, praesta, quaesumus ut ipse apud te pro nobis existat praecipuus suffragator, qui Unigeniti tui fieri meruit evangelicus praedicator. Qui tecum.

Secreta. Suscipe, quaesumus, Domine, dignanter oblata, et beati Marci evangelistae suffragantibus meritis ad nostrae salutis auxilium provenire concede. Per.

Postcommunio. Coelestibus, Domine, refecti muneribus supplices deprecamur, ut beati Marci evangelistae et martyris tui protegamur auxiliis, cujus [Col. 0849B] devotis mentibus celebramus triumphum. Per.



IN DIE ASCENSIONIS DOMINI.

Concede, quaesumus, omnipotens Deus, ut qui hodierna die Unigenitum tuum redemptorem nostrum ad coelos ascendisse credimus, ipsi quoque mente in coelestibus habitemus. Per eumdem Dominum nostrum.

Secreta. Suscipe, Domine, munera, quae pro Filii tui gloriosa ascensione deferimus, et concede propitius, ut a praesentibus periculis liberemur, et ad vitam perveniamus aeternam. Per eumdem.

Praefatio. (+) Aeterne Deus, per Christum Dominum nostrum. Qui post resurrectionem omnibus discipulis suis manifestus apparuit, et ipsis cernentibus est elevatus in coelum, ut nos divinitatis suae [Col. 0849C] tribueret esse participes. Et ideo.

Communicantes et diem sacratissimum celebrantes, quo Dominus noster unigenitus Filius tuus unitam sibi fragilitatis nostrae substantiam in gloriae tuae dextera collocavit. Se det memoriam.

Communio. Praesta nobis, quaesumus, omnipotens et misericors Deus, ut quae visibilibus mysteriis sumenda percepimus, invisibili consequamur effectu. Per.



SABBATO SANCTO IN PENTECOSTEN.

Lect. Tentavit Deus. Resp. Cantemus Deo.

Oratio. Deus qui in Abrahae famuli tui opere humano generi obedientiae exempla praebuisti, concede nobis ex nostrae voluntatis pravitatem frangere, et [Col. 0849D] tuorum praeceptorum rectitudinem in omnibus adimplere. Per.

Lect. Scripsit Moyses. Resp. Attende coelum.

Oratio. Deus, qui nobis per prophetarum ora praecepisti temporalia relinquere, atque ad aeterna festinare, da famulis tuis, ut quae a te jussa cognovimus, [Col. 0850A] implere coelesti inspiratione valeamus. Per.

Lect. Apprehendent septem mulieres. Resp. Sicut cervus.

Oratio. Deus incommutabilis virtus, lumen aeternum, respice propitius ad totius Ecclesiae tuae mirabile sacramentum, et opus salutis humanae perpetuae dispositionis effectu tranquillius operare, totusque mundus experiatur et videat dejecta erigi, inveterata novari, et per ipsum redire omnia in integrum, a quo sumpsere principium. Per.

Oratio. Praesta, quaesumus, omnipotens Deus, ut claritatis tuae splendor effulgeat, et lux tuae lucis corda eorum, qui per gratiam tuam renati sunt, sancti Spiritus illustratione confirmet. Per.

Secreta. Munera, Domine, quaesumus, oblata sanctifica, [Col. 0850B] et corda nostra sancti Spiritus illustratione emunda. Per.

Communicantes et diem sacratissimum Pentecosten celebrantes, quo Spiritus sanctus apostolis in variis linguis apparuit. Sed et memoriam.

Hanc igitur oblationem servitutis nostrae, sed et cunctae familiae tuae, quam tibi offerimus pro his quoque quos regenerare dignatus es ex aqua et Spiritu sancto tribuens eis remissionem omnium peccatorum, quaesumus, Domine, ut placatus accipias, diesque nostros.

Communio. Sancti Spiritus, Domine, corda nostra mundet infusio, et sui roris aspersione fecundet. In unitate.



IN DIE SANCTO PENTECOSTES.

[Col. 0850C] Deus, qui hodierna die corda fidelium sancti Spiritus illustratione docuisti, da nobis in eodem spiritu rec a sapere, et de ejus semper consolatione gaudere. Per.

Secreta. Munera, quaesumus, Domine, oblata sanctifica et corda nostra sancti Spiritus illustratione emunda. Per.

Praefatio. (+) Aeterne Deus per Christum Dominum nostrum, qui ascendens super omnes coelos, sedensque ad dexteram tuam, promissum Spiritum sanctum hodierna die in filios adoptionis effudit, quapropter profusis gaudiis totus in orbe terrarum mundus exsultat, sed et supernae virtutes, atque angelicae potestates hymnum gloriae concinunt sine fine dicentes.

[Col. 0850D] Communicantes, ut supra.

Hanc igitur. Ut supra.

Communio. Sancti Spiritus, Domine, tuorum. Reliqua in vigilia.



IN DEDICATIONE TEMPLI.

Deus, qui nobis per singulos annos hujus sancti [Col. 0851A] templi tui consecrationis reparas diem, et sacris mysteriis repraesentas incolumes, exaudi preces populi tui et praesta ut quisquis hoc templum beneficia petiturus ingreditur, cuncta se impetrasse laetetur. Per.

Secreta. Annue, quaesumus, Domine, precibus nostris ut quicunque infra templi hujus, cujus anniversarium dedicationis diem celebramus, ambitum continemur, plena tibi atque perfecta corporis et animae devotionis placeamus, ut dum haec praesentia vota reddimus, ad aeterna praemia te adjuvante venire mereamur. Per.

Postcommunio. Deus, qui Ecclesiam tuam sponsam vocare dignatus es, ut quae haberet gratiam per Dei devotionem, haberet etiam ex nomine pietatem, [Col. 0851B] da ut omnis haec plebs, nomini tuo serviens, hujus vocabuli consortio digna esse mereatur, et Ecclesia tua in templo, cujus anniversarius dies celebratur, tibi collecta te timeat, te diligat, te sequatur, ut dum jugiter per vestigia tua graditur, ad coelestia promissa te ducente pervenire mereatur. Per.



[(16) 1Kb] IN NATIVITATE SANCTI JOANNIS BAPTISTAE.

Deus, qui praesentem diem honorabilem nobis in beati Joannis nativitate fecisti, da populis tuis spiritualium gratiam gaudiorum, et omnium fidelium mentes dirige in viam salutis aeternae. Per.

Secreta. Tua, Domine, muneribus altaria cumulamus, illius nativitatem honore debito celebrantes, qui Salvatorem mundi et cecinit adfuturum, et adesse [Col. 0851C] monstravit Dominum nostrum Jesum Christum.

Praefatio. (+) Aeterne Deus, in die festivitatis hodiernae, qua beatus Joannes Baptista exortus est. Qui vocem Matris Domini nondum editus sensit, et adhuc clausus utero adventus salutis humanae prophetica exsultatione gestavit; qui et genitricis sterilitatem conceptus abstulit, et patris linguam natus absolvit, solusque omnium prophetarum, Redemptorem mundi, quem praenuntiavit, ostendit, et ut sacrae purificationis effectum, aquarum naturam conceperit, sanctificandis Jordanis fluentis ipso baptismo [Col. 0852A] baptismatis lavit Auctorem. Et ideo cum.

Postcommunio. Sumat Ecclesia tua, Deus, beati Joannis Baptistae generatione laetitiam, per quem suae regenerationis cognovit auctorem Jesum Christum Filium tuum.



IN NATIVITATE APOSTOLORUM PETRI ET PAULI.

Deus qui hodiernam diem apostolorum tuorum Petri et Pauli martyrio consecrasti, da Ecclesiae tuae eorum in omnibus sequi praeceptum, per quos religionis sumpsit exordium. Per.

Secreta. Hostias Domine, quas nomini tuo consecrandas offerimus, apostolica persequatur oratio, per quam nos expiari tribuis et defendi. Per.

Praefatio. (+) Aequum et salutare, te, Domine, suppliciter exorare, ut gregem tuum, pastor aeterne [Col. 0852B] non deseras, sed per beatos apostolos tuos continua protectione custodias, ut iisdem rectoribus gubernetur quos operis tui vicarios eidem contulisti praeesse pastores. Et ideo cum.

Communio. Quos coelesti, Domine, alimen o satiasti, apostolicis intercessionibus ab omni adversitate custodi. Per.



IN NATIVITATE SANCTI LAURENTII.

Da nobis, quaesumus omnipotens Deus, vitiorum nostrorum flammas exstinguere, qui beato Laurentio tribuisti tormentorum suorum incendia superare. Per.

Secreta. Accipe, quaesumus, Domine, munera dignanter oblata, et beati Laurentii suffragantibus meritis ad nostrae salutis auxilium pervenire concede. [Col. 0852C] Per.

Postcommunio. Sacro munere satiati supplices te, Domine, deprecamur, ut quod debitae servitutis celebramus officio, salvationis tuae sentiamus augmentum. Per.



[(17) 2Kb] IN DIE ASSUMPTIONIS SANCTAE MARIAE.

Veneranda nobis, Domine, hujus est diei festivitatis, in qua sancta Dei genitrix mortem subiit temporalem, nec tamen mortis nexibus deprimi potuit, quae Filium tuum Dominum nostrum de se genuit incarnatum. Qui tecum.

[Col. 0853A] Secreta. Oblatis, Domine, placare muneribus, et intercedente beata semper virgine Maria cum omnibus sanctis tuis a cunctis nos defende periculis. Per.

Secreta. Subveniat, Domine, plebi tuae Dei Genitricis oratio, quam et si pro conditione carnis migrasse cognoscimus, in coelesti gloria apud te pro nobis orare sentiamus. Per.

Praefatio. (+) Aeterne Deus, et te in veneratione sacrarum virginum exultantibus animis laudare, benedicere et praedicare, inter quas intemerata Dei genitrix virgo Maria, cujus assumptionis diem celebramus, gloriosa effulsit. Quae et Unigenitum tuum sancti Spiritus ob umbratione concepit, et virginitatis [Col. 0853B] gloria permanente, huic mundo lumen aeternum effudit Jesum Christum Dominum nostrum. Quem laudant angeli.

Postcommunio. Mensae coelestis participes effecti imploramus clementiam tuam, Domine Deus noster, ut qui festa Dei Genitricis colimus, a malis imminentibus ejus intercessionibus liberamus. Per eumdem



[(18) 1Kb] IN NATIVITATE SANCTAE MARIAE.

Supplicationem servorum tuorum, Deus, miserator exaudi, ut qui in nativitate Dei Genitricis et Virginis congregamur, ejus intercessionibus complacatus, a te de instantibus periculis eruamur. Per.

Secreta. Unigeniti tui, Domine, nobis succurrat humanitas, ut qui, natus de Virgine, Matris integritatem [Col. 0853C] non minuit, sed sacravit, in nativitatis ejus solemniis a nostris nos piaculis exuens oblatam nostram sibi faciat acceptam. Per.

Postcommunio. Sumptis, Domine, sacramentis, intercedente beata et gloriosa semper virgine Dei genitrice Maria ad redemptionis aeternae proficiamus augmentum. Per.



[(19) 1Kb] IN FEST. SANCTI MICHAELIS ARCHANGELI.
[Col. 0854A]

Deus, qui miro ordine angelorum ministeria hominumque dispensas, concede propitius ut a quibus tibi ministrantibus in coelis semper assistitur, ab his in terra nostra vita muniatur. Per.

Secreta. Hostias tibi, Domine, laudis offerimus suppliciter deprecantes, ut eosdem angelico pro nobis interveniente suffragio, et placatus accipias et ad salutem nostram pervenire concedas. Per.

Praefatio. (+) Aeterne Deus, sancti Michaelis archangeli merita praedicantes, quamvis enim nobis sit omnis angelica veneranda sublimitas, quae in majestatis tuae assistit conspectu, illa tamen est propensius honoranda, quae in ejus dignitate ordinis [Col. 0854B] coelestis militiae meruit principatum. Per Christum.

Communio. Repleti, Domine, benedictione coelesti, suppliciter imploramus, ut quod fragili celebramus officio, sanctorum archangelorum nobis prodesse sentiamus auxilio. Per.



[(20) 1Kb] IN FESTIVITATE OMNIUM SANCTORUM.

Omnipotens sempiterne Deus, qui nos omnium sanctorum tuorum merita sub una tribuisti celebritate venerari, quaesumus, ut desideratam nobis tuae propitiationis abundantiam multiplicatis intercessionibus largiaris. Per.

Secreta. Munera tibi, Domine, nostrae devotionis offerimus, quae et pro cunctorum tibi grata sint honore justorum, et nobis salutaria te miserante reddantur. Per.

[Col. 0854C] Communio. Da, quaesumus, Domine, fidelibus populis omnium semper sanctorum veneratione laetari, et eorum perpetua supplicatione muniri. Per.



[(21) 2Kb] EODEM DIE SANCTI CAESARII.

Deus, qui nos beati martyris tui Caesarii annua [Col. 0855A] solemnitate laetificas, concede propitius ut cujus natalitia colimus, etiam actiones imitemur. Per.

Secreta. Hostias tibi, Domine, beati Caesarii martyris tui dicatas, meritis benignus assume, et ad perpetuum nobis tribue pervenire subsidium. Per.

Communio. Omnipotens Deus, ut qui coelestia alimenta percepimus, intercedente beato Caesario martyre tuo per haec contra omnia adversa muniamur. Per.



[(22) 1Kb] IN FEST. SANCTI MARTINI EPISCOPI.

Deus, qui conspicis quia ex nulla nostra virtute subsistimus, concede propitius ut intercessione beati Martini confessoris tui contra omnia adversa muniamur. Per.

[Col. 0855B] Secreta. Da, misericors Deus, ut haec nos salutaris oblatio et a propriis reatibus indesinenter expediat, et ab omnibus tueantur adversis. Per.

Communio. Praesta, quaesumus, Domine Deus noster, ut quorum festivitate votiva sunt sacramenta, eorum salutaria nobis intercessione reddantur. Per.



IN FEST. SANCTI ANDREAE.

Majestatem tuam, Domine, suppliciter exoramus, ut sicut Ecclesiae tuae beatus Andreas apostolus exstitit praedicator et rector, ita apud te sit pro nobis perpetuus intercessor. Per.

Secreta. Sacrificium nostrum tibi, Domine, quaesumus beati Andreae precatio sancta conciliet, ut cujus honore solemniter exhibetur, meritis efficiatur [Col. 0855C] acceptum. Per.

Communio. Sumpsimus. Domine, divina mysteria beati Andreae festivitate laetantes, quae sicut tuis [Col. 0856A] sanctis ad gloriam, ita nobis, quaesumus, ad veniam prodesse perficias. Per.



[(23) 1Kb] IN FEST. SANCTI NICOLAI EPISCOPI ET CONFESSORIS.

Omnipotens sempiterne Deus, qui hodierna die beatissimum confessorum tuum atque pontificem Nicolaum, aetherea regna penetrare fecisti; da, quaesumus, supplicibus tuis digne illius solemnia celebrare, ut per ejus venerandam festivitatem salutem consequamur et pacem. Per.

Secreta. Munera tibi, Domine, dicata sanctifica, et, intercedente beato Nicolao confessore tuo atque pontifice, per eadem nos placatus intende. Per.

Communio. Protege, quaesumus, Domine, plebem tuam, beati Nicolai praesulis patrocinio confidentem, [Col. 0856B] et quam divinis recreas sacramentis, fac eam jugiter tuis inhaerere mandatis. Per.



[(24) 2Kb] MISSA DE SANCTA TRINITATE.

Omnipotens sempiterne Deus, qui dedisti famulis tuis in confessione verae fidei aeternae Trinitatis gloriam agnoscere, et in potentia majestatis adorare Unitatem, quaesumus ut ejusdem fidei firmitate ab omnibus semper muniamur adversis. Per.

Secreta. Sanctifica, quaesumus, Domine Deus, per tui nominis invocationem hujus oblationis hostiam, et per eam nosmetipsos tibi perfice munus aeternum. Per.

Praefatio. Aeterne Deus, qui cum unigenito Filio tuo et Spiritu sancto unus es Deus, unus es Dominus; non in unius singularitate personae, sed in [Col. 0856C] unius Trinitatis substantia. Quod enim de tua gloria revelante te, credimus, hoc de Filio tuo, hoc de [Col. 0857A] Spiritu sancto, sine differentia discretionis sentimus, ut in confessione verae sempiternaeque deitatis, et in personis proprietas, et in essentia unitas, et in majestate adoretur aequalitas. Quem laudant angeli, venerantur archangeli, throni, dominationes, principatus et potestates, virtutes coelorum adorant; quem cherubim et seraphim non cessant clamare dicentes

Postcommunio. Domine Deus, Pater omnipotens, nos famulos tuos, tuae majestati subjectos, per unicum Filium tuum in virtute Spiritus sancti benedic semper, et protege, ut ab omni hoste securi in tua jugiter laude laetemur. Per eumdem, etc., in unitate



DOMINICA PRIMA DE ADVENTU.

[Col. 0857B] Excita, quaesumus, Domine, potentiam tuam et veni, ut ab imminentibus peccatorum nostrorum periculis te mereamur protegente eripi, te liberante salvari. Qui vivis.

Secreta. Haec sacra nos potenti virtute mundatos, ad suum faciant puriores venire principium. Per.

Communio. Suscipiamus, Domine, misericordiam tuam in medio templi tui, ut reparationis nostrae ventura solemnia congruis honoribus praecedamus. Per.



[(25) 1Kb] MISSA IN HONORE OMNIUM SANCTORUM.

Concede, quaesumus, omnipotens Deus, ut intercessio nos sanctae Dei genitricis virginis Mariae, sanctorum omnium apostolorum, martyrum, confessorum [Col. 0857C] atque virginum, et omnium electorum tuorum ubique laetificet, ut dum eorum merita recolimus, patrocinia sentiamus. Per.

Secreta. Oblatis, quaesumus, Domine, placare muneribus, et intercedente beata semper virgine Maria cum omnibus sanctis tuis a cunctis nos defende periculis. Per.

Communio. Sumpsimus, Domine, beatae Mariae semper virginis et omnium sanctorum tuorum commemorationem facientes sacramenta coelestia, praesta, quaesumus, ut quod temporaliter gerimus, aeternis gaudiis consequamur. Per.



MISSA PRO CONGREGATIONE.

Omnipotens sempiterne Deus, qui facis mirabilia [Col. 0857D] magna solus, protende, super famulos tuos et super cunctas congregationes illis commissas, spiritum gratiae salutaris, et ut in veritate tibi complaceant, perpetuum eis rorem tuae benedictionis infunde. Per.

Secreta. Hostias, Domine, famulorum tuorum placatus intende, et quas in honore nominis tui devota mente celebrant, perficere sibi sentiant ad medelam. Per.

[Col. 0858A] Communio. Quod coelesti recreas munere, perpetuo, Domine, comitare praesidio, et quos fovere non desinis, dignos fieri sempiterna redemptione concede. Per.



MISSA PRO PACE.

Deus, a quo sancta desideria, recta consilia et justa sunt opera, da servis tuis illam, quam mundus dare non potest pacem, ut et corda nostra mandatis tuis dedita, et hostium sublata formidine, tempora sint tua protectione tranquilla. Per.

Secreta. Deus, qui credentes in te populos nullis sinis concuti terroribus, dignare preces et hostias dicatae tibi plebis suscipere, ut pax tua pietate concessa, Christianorum fines ab omni hoste faciat esse securos. Per.

[Col. 0858B] Communio. Deus auctor pacis et amator, quem nosse vivere, cui servire regnare est, protege ab omnibus impugnationibus supplices tuos, ut qui in defensione tua confidimus, nullius hostilitatis arma timeamus. Per.



MISSA PRO ITER AGENTIBUS.

Adesto, Domine, supplicationibus nostris, et viam famulorum tuorum in salutis tuae prosperitate dispone, ut inter omnes viae hujus varietates tuo semper protegantur auxilio. Per.

Secreta. Propitiare, Domine, supplicationibus nostris, et has oblationes, quas tibi offerimus pro famulis tuis ill., benignus assume, et viam illorum praecedente gratia tua dirigas, et subsequente comitari digneris, ut de actu atque incolumitate eorum [Col. 0858C] secundum misericordiae tuae praesidia gaudeamus. Per.

Postcommunio. Tua nos, Domine, sperantes in te, quae sumpsimus sacramenta custodiant, et famulos tuos contra omnes ubique tueantur incursus. Per.



MISSA PRO FAMILIARIBUS.

Omnipotens sempiterne Deus, miserere famulis tuis illi, et dirige eos secundum tuam clementiam in viam salutis aeternae, ut te donante tibi placita cupiant, et tota virtute perficiant. Per.

Secreta. Proficiant, quaesumus, Domine, haec, quae tuae supplices offerimus majestati, ad salutem famulorum tuorum ill., ut tua providentia eorum [Col. 0858D] vita inter adversa et prospera ubique dirigatur. Per.

Communio. Sumentes, Domine, perpetuae sacramenta salutis, tuam deprecamur clementiam, ut per ea famulos tuos ab omni adversitate protegas. Per.



MISSA VOTIVA.

Deus, qui justificas impium et non vis mortem peccatoris, majestatem tuam suppliciter deprecamur, [Col. 0859A] ut famulum (os) tuum (os) de tua misericordia confidentem (es) coelesti protegas benignus auxilio, et assidua eum (os) protectione conserves, ut tibi jugiter famuletur (entur), et nullis tentationibus a te separetur (entur). Per.

Praefatio. Deus, cui proprium est, etc.; suscipe, clementissime Pater, hostiam placationis et laudis, quam ego indignus famulus tuus sacerdos tibi offerre praesumo ad honorem et gloriam nominis tui pro incolumitate famuli (orum) tui (tuorum) ill., ut omnium delictorum suorum veniam consequatur (antur). Per.

Postcommunio. Purificent nos, quaesumus, Domine, sacramenta sancta quae sumpsimus, et famulum (os) ill. ab omni culpa liberum (os) esse [Col. 0859B] concede, ut qui conscientiae suae reatu constringitur (guntur), de coelestis remedii plenitudine glorietur (entur). Per.



MISSA PRO INFIRMO.

Omnipotens sempiterne Deus, salus aeterna credentium, exaudi nos pro famulo (is) tuo (is), pro quo (quibus) misericordiae tuae imploramus auxilium, ut reddita sibi sanitate gratiarum tibi in Ecclesia tua referat (ant) actionem (es). Per.

Secreta. Deus, sub cujus moderamine vitae nostrae momenta decurrunt, suscipe preces et hostias famuli tui, pro quo misericordiam tuam aegrotante imploramus, ut de cujus periculo metuimus, de ejus salute laetemur. Per.

[Col. 0859C] Communio. Deus infirmitatis humanae singulare praesidium auxilii tui super infirmum (os) famulum (os) tuum (os) ostende virtutem, ut ope misericordiae tuae adjutus (ti) Ecclesiae tuae sanctae praesentari mereatur (antur). Per.



MISSA PRO SEIPSO.

Suppliciter te, Deus, Pater omnipotens, qui es creator omnium rerum, deprecor, ut dum me famulum tuum coram omnipotentia majestatis tuae graviter deliquisse confiteor, manum misericordiae tuae mihi porrigas, quatenus, dum hanc oblationem tuae pietatis offero, quod nequiter commisi, clementissime digneris absolvere. Per.

Secreta. Deus misericordiae, Deus pietatis, Deus indulgentiae, indulge, quaeso, et miserere mei, et hoc [Col. 0859D] sacrificium, quod pietati tuae humiliter offero, benigne digneris suscipere, et peccata, quae labentibus vitiis contraxi, pius et propitius ac miseratus indulgeas, ut locum poenitentiae ac plurima lacrymarum concessa venia a te merear accipere. Per.

Postcommunio. Deus charitatis et pacis, qui pro salute generis humani crucis patibulum suscepisti, et sanguinem tuum pro redemptione nostra fudisti, preces meas placatus et benignus suscipe et misericordiam tuam mihi concede, ut cum animam meam [Col. 0860A] de corpore exire jusseris, pars iniqua in me non habeat potestatem, sed angelus tuus pacis inter sanctos et electos tuos me collocet, ubi lux permanet indeficiens et vita perpetua. Qui vivis et regnas.



MISSA PRO OMNIBUS.

Pietate tua, quaesumus, Domine, nostrorum omnium solve vincula delictorum, et intercedente beata et gloriosa semper virgine Dei genitrice Maria cum omnibus sanctis tuis, domnum papam, pontifices et abbatem nostrum, reges et principes nostros, et omnem populum Christianum, nosque famulos tuos, atque locum istum cum omnibus habitantibus in eo in omni sanctitate custodi, omnesque affinitate ac familiaritate, sive orationis commendatione nobis [Col. 0860B] conjunctos a vitiis purga, virtutibus illustra, pacem et salutem nobis tribue, hostes visibiles et invisibiles remove, carnalia desideria repelle, acrem salubrem indulge, inimicis nostris charitatem largire, nec non qui suas eleemosynas nobis largiti sunt, delicta clementer ignosce, et omnibus fidelibus vivis et defunctis in terra viventium vitam pariter et requiem aeternam concede. Per eumdem.

Secreta. Deus, qui singulari corporis tui hostia totius mundi solvisti delicta, hac oblatione placatus maculas scelerum nostrorum absterge, et omnium fidelium Christianorum vivorum ac mortuorum peccata dimitte, eisque praemia aeterna concede. Qui vivis.

Communio. Sumpta, quaesumus, Domine, coelestia [Col. 0860C] sacramenta omnia crimina nostra detergant, omnem que pravitatem et infirmitatem, seu hosticam rabiem, nec non et subitaneam mortem, meritis et intercessione sanctae Dei Genitricis et Virginis Mariae, atque omnium sanctorum a nobis procul repellant, et omnibus fidelibus vivis et defunctis prosint ad veniam, pro quorum tibi sunt oblata salute. Per.



IN SANCTI URBANI.

Da, quaesumus omnipotens Deus, ut qui beati Urbani martyris tui atque pontificis solemnia colimus, ejus aperte intercessionibus adjuvemur. Per.

Secreta. Haec hostia, Domine, quaesumus, emundet nostra delicta, et ad sacrificium celebrandum subditorum tibi corpora mentesque sanctificet. Per.

[Col. 0860D] Communio. Refecti participatione muneris sacri, quaesumus, Domine Deus noster, ut cujus exsequimur cultum, sentiamus effectum. Per.



IN NAT. UNIUS APOSTOLI.

Quaesumus, omnipotens Deus, ut beatus ill. apostolus tuum pro nobis imploret auxilium, ut a nostris reatibus absoluti, a cunctis etiam periculis eruamur. Per.

Secreta. [(26) 1Kb] Sacrandum tibi, Domine, munus offerimus, quo beati ill. apostoli tui solemnia recolentes [Col. 0861A] purificationem quoque nostris mentibus imploramus. Per.

Communio. Perceptis, Domine, sacramentis suppliciter exoramus ut intercedente III. apostolo tuo, quae pro illius veneranda gerimus solemnitate, nobis proficiant ad medelam. Per.



IN NAT. PLURIMORUM APOSTOLORUM.

Deus, qui nos annua apostolorum tuorum ill. solemnitate laetificas, praesta, quaesumus, ut quorum gaudemus meritis, instruamur exemplis. Per.

Secreta. Munera, Domine, quae pro apostolorum tuorum ill. solemnitate deferimus, propitius suscipe, et mala omnia, quae meremur averte. Per.

Communio. Quaesumus, Domine, repleti mysteriis, [Col. 0861B] ut quorum solemnia celebramus, eorum orationibus adjuvemur. Per.



IN NATALI UNIUS MARTYRIS.

Votivos nos, Domine, quaesumus ill. martyris tui Natalis semper excipiat, qui et jucunditatem nobis suae glorificationis infundat, et tibi nos reddat acceptos. Per.

Secreta. Praesentia munera, quaesumus, Domine, ita serena pietate intuere, ut sancti Spiritus perfundantur benedictione et nostris cordibus eam dilectionem validam infundant, per quam sanctus martyr ill. omnia corporis tormenta devicit. Per.

Communio. Sumentes, Domine, coelestis dona mysterii, quaesumus, ut beati ill. martyris tui adjuvemur meritis, cujus solemnitatem debita veneratione [Col. 0861C] celebramus. Per.



IN NAT. PLURIMORUM MARTYRUM.

Omnipotens sempiterne Deus, qui per gloriosa bella certaminis ad immortales triumphos beatos martyres tuos ill. transtulisti, da cordibus nostris dignam pro eorum commemoratione laetitiam, ut quorum gaudemus meritis, proficiamus exemplis. Per.

Secreta. Munera tibi, Domine, nostrae devotionis offerimus, quae et pro tuorum tibi grata sint honore justorum et nobis salutaria te miserante reddantur. Per.

Communio. Praesta nobis, Domine, quaesumus, intercedentibus sanctis tuis ill. ut quae ore contingimus, [Col. 0861D] pura mente capiamus. Per.



IN NAT. PONTIFICUM.

Da quaesumus, omnipotens Deus, ut beati ill. confessoris tui atque pontificis veneranda solemnitas et devotionem nobis augeat et salutem. Per.

Secreta. Sacris altaribus, Domine, hostias superpositas, quaesumus ut sanctus ill. pontifex atque confessor in salutem nobis provenire deposcat. Per.

Communio. Praesta, quaesumus, omnipotens Deus, ut de perceptis muneribus gratias exhibentes, intercedente [Col. 0862A] beato ill. confessore tuo atque pontifice beneficia potiora sumamus. Per.



IN NAT. CONFESSORUM QUI NON FUERUNT PONTIFICES.

Adesto, Domine, supplicationibus nostris, quas in sancti ill. confessoris tui commemoratione deferimus, ut qui nostrae justitiae fiduciam non habemus, ejus, qui tibi placuit, precibus adjuvemur. Per.

Secreta. Hostias tibi, Domine, pro commemoratione sancti ill. confessoris tui offerimus, quem a tui corporis unitate nulla tentatio separavit. Per.

Communio. Ut nobis, Domine, tua sacrificia dent salutem, beatus ill. confessor tuus quaesumus precator accedat. Per.



IN NATALI VIRGINUM.

[Col. 0862B] Deus, qui nos beatae ill. virginis martyrisque tuae annua solemnitate laetificas, concede propitius ut ejus adjuvemur meritis, cujus castitatis irradiamur exemplis. Per.

Secreta. Offerimus, Domine, preces et munera in honore sanctae ill. virginis martyrisque tuae gaudentes, praesta quaesumus ut et convenienter haec agere et remedium sempiternum valeamus acquirere. Per.

Communio. Adjuvent nos, quaesumus, Domine, haec mysteria sancta quae sumpsimus, et beatae ill. virginis martyrisque tuae intercessio veneranda. Per.



INCIPIT ORDO AD MONACHUM FACIENDUM. Projiciat se novitius ante altare.

[Col. 0862C] Pater noster. Miserere mei. Capitulum. Ostende nobis, Domine. Esto ei, Domine. Mitte ei, Domine. Domine, exaudi.

Oratio. Deus, indulgentiae Pater, qui te veritatem tuae discretionis temperans indulsisti, ne filius portaret iniquitatem patris, et qui mira dispensatione etiam malis bene utens tuae dignationis gratiam per eos frequenter operaris, quaesumus clementiam tuam, ut huic famulo tuo, ill. non obsistat quod per habitum religionis per nos tanta ac tali re indignos accepit, sed ministerium, quod exterius per nos exhibetur, tu interius per donum sancti Spiritus exsequaris. Per.

Alia oratio. Deus, qui per coaeternum Filium tuum cuncta creasti, quique mundum in peccatis [Col. 0862D] inveteratum per mysterium sanctae Incarnationis ejus renovare dignatus es, te supplices exoramus, ut ejusdem Domini nostri gratia super hunc famulum tuum, abrenuntiationem saeculi profitentem, clementer respicere digneris, per quam in spiritu suae mentis renovatus veterem hominem cum suis actibus exuat, et novum hominem, qui secundum Deum creatus est, induere mereatur. Per.

Benedictio cucullae. Domine Jesu Christe, qui tegumen nostrae mortalitatis induere dignatus es, obsecramus immensam tuae largitatis abundantiam, [Col. 0863A] ut hoc genus vestimenti, quod sancti Patres ad innocentiae vel humilitatis indicium abrenuntiantes ferre sanxerunt, ita bene+dicere digneris, ut hic famulus tuus, qui hoc usus fuerit, te induere mereatur. Per.

Item alia oratio. Deus, aeternorum bonorum virtutum dator, et omnium benedictionum largus infusor, te subnixis precibus deprecamur, ut hanc vestem bene+dicere et sancti+ficare digneris, qua famulus tuus ill. pro indicatione castimoniae induere vult, ut inter reliquos homines tibi cognoscatur esse devotus. Per Christum.

Tunc exuat eum veste laica ita dicendo: Exuat te Dominus veterem hominem cum actibus suis.

Induens vestem monachicam dicat: Induat te Dominus [Col. 0863B] novum hominem, qui secundum Deum creatus est in justitia et sanctitate veritatis.

Benedictio vestimenti. Deus, qui vestimentum salutare et indumentum aeternae jucunditatis tuis fidelibus promisisti, clementiam tuam suppliciter exoramus, ut haec indumenta humilitatem cordis et contemptum mundi significantia, quibus famulo tuo ill. visibiliter est in formando proposito, propitius bene+dicas, et beatae castitatis habitum, quem te inspirante suscepit, te protegente custodiat. Per.



AD INDUENDUM VESTEM MONACHICAM.

Accipe vestem hanc sanctam atque monachicam, quam ante tribunal Domini nostri Jesu Christi sine macula perferas, per virtutem et misericordiam [Col. 0863C] ejusdem, qui cum aeterno Patre et Spiritu sancto vivit et regnat per infinita saecula saeculorum. Amen.

Dominator Domine, Deus salutaris noster, custodi hunc famulum tuum, ill. sub hoc jugo usque in finem, et dignum eum fac cum his qui tibi bene placuerunt, indue eum sanctificationis stola, accinge lumbos ejus sobrietate, ostende illum creatorem in omni abstinentia, perfice illum in donis gratiae spiritualis, ad gloriam potentiae tuae laudabilis, quia tu es Deus noster, qui vis omnes homines salvos fieri. Qui vivit.

Oratio. Te invocamus, Domine sancte, Pater omnipotens, aeterne Deus, super hunc famulum ill. [Col. 0864A] qui tibi vovit servire pura mente mundoque corde, ut eum sociare digneris inter illa centum quadraginta quatuor millia infantium, qui virgines permanserunt, et se cum mulieribus non coinquinaverunt, in quorum ore dolus inventus non est, ita et hunc famulum tuum ill. facias permanere per immaculatum Filium tuum Dominum nostrum, cum quo vivis et regnas Deus per omnia saecula saeculorum. Amen.



AD CLERICUM FACIENDUM.

Oratio. Oremus, dilectissimi fratres, Dominum nostrum Jesum Christum super hunc famulum tuum N., qui ad deponendam comam capitis sui pro amore Christi festinat, ut donet ei Spiritum sanctum, qui habitum religionis in eum perpetuo [Col. 0864B] custodiat, et a mundi impedimento vel saeculari desiderio ejus corda custodiat, et sicut mutatus erit in vultu, ita manus dexterae tuae in eum virtute perfectionis boni operis tribuat in actum, et ab omni caecitate spiritali oculos aperiat, ac lumen aeternitatis gratiae concedat. Per.

Dum tondis eum dicis antiphonam. Tu es, Domine, qui restitues haereditatem meam mihi. Dominus pars haereditatem meam (sic). Gloria Patri.

Item alia antiophona. Haec est generatio quaerentium Dominum, quaerentium faciem Dei Jacob. Hic accipiet benedictionem a Domino.

Postquam tousuratus est. Oratio. Omnipotens sempiterne Deus, propitiare peccatis nostris et ab [Col. 0864C] omni servitute saeculari habitum super hunc famulum tuum N., dum ignominiam deponit, tua semper in eum perfruetur gratia, et sicut similitudinem coronae tuae ornatum gestare fecimus in capite, sic tua virtute et haereditatem subsequi mereatur in corde. Per.

Alia oratio. Praesta, quaesumus, omnipotens Deus, ut famulum tuum N., quem hodie capiti comam suam pro divino amore deposuimus, ut in tua dilectione perpetua maneat, et eum sine macula in sempiterno custodias. Per.



[(27) 3Kb] AD BARBAM TONDENDAM.

Deus, cujus Spiritu creatura omnis adulta congaudet, exaudi preces nostras super hunc famulum [Col. 0865A] tuum, N., juvenili aetate decorem, laetantem, et primis auspiciis attundentem, exaudi, ut, omnibus protectionis tuae munitus, auxilio coelestem benedictionem accipiat et praesentis vitae praesidiis gaudeat et aeternis. Per.



[(28) 1Kb] INCIPIT AD POENITENTIAM DANDAM.

Apprehende manum ejus dexteram et dic: Suscepimus, Deus, misericordiam tuam usque dextera tua. Gloria Patri,

Capit. Salvum fac servum tuum. Deus meus. Mitte ei, Domine, auxilium. Et de Sion. Domine, exaudi orationem. Et clamor. Exsurge, Domine, adjuva. Et libera nos. Dominus vobiscum. Et cum Spiritu.

Oratio. Exaudi, quaesumus, Domine, supplicum [Col. 0865B] preces, et confitentium tibi famulorum tuorum parce peccatis, ut pariter nobis indulgentiam tribuas benignus et pacem. Per.

Alia oratio. Praeveniat hunc famulum tuum, quaesumus, Domine, tua misericordia, et omnes iniquitates ejus celeri indulgentia deleantur. Per.

Item alia oratio. Precamur clementiam tuam, Domine, quaesumus, et magnam misericordiam tuae majestatis, ut famulo tuo N., peccata et facinora confitenti veniam relaxare et praeteritorum criminum culpas donare digneris, qui humeris tuis ovem perditam reduxisti ad caulas, qui publicani precibus et confessione placatus es, tu etiam huic famulo tuo placare, Domine, tu hujus preces benignus suscipe, remitte ei, Domine, omnia crimina et peccata, [Col. 0865C] et da ei pro suppliciis veniam, pro morte vitam, ut qui ad tantam spem coelestis apicis est devolutus, de tua misericordia confidens, ad aeterna gaudia te protegente perveniat. Per.



TUNC INCIPIUNT LITANIAE CUM VII PSALMIS.

    Kyrie, eleison. Christe, eleison.
    Pater de coelis Deus, miserere nobis.
    Filii redemptor mundi Deus, mis. nob.
    Spiritus sancte Deus, mis. nob.
    Sancta Trinitas unus Deus, mis. nob.
    Sancta Maria, ora pro nobis.
    Sancte Michael, or.
    Sancte Gabriel, or.
    Sancte Raphael, or.
    [Col. 0865D] Sancte Joannes Baptista, or.
    [Col. 0866A] Sancte Petre, or.
    Sancte Paule, or.
    Sancte Andrea, or.
    Sancte Joannes evangelista, or.
    Sancte Thoma, or.
    Sancte Jacobe, or.
    Sancte Philippe, or.
    Sancte Bartholomaee, or.
    Sancte Matthaee evangelista, or.
    Sancte Matthia, or.
    Sancte Barnaba, or.
    Sancte Marce evangelista, or.
    Sancte Luca evangelista, or.
    Sancte Stephane, or.
    Sancte Clemens, or.
    [Col. 0866B] Sancte Apollinaris, or.
    Sancte Vitalis, or.
    Sancte Laurenti, or.
    Sancte Vincenti, or.
    Sancte Felix, or.
    Sancte Fortunate, or.
    Sancte Corneli, or.
    Sancte Cypriane, or.
    Sancte Sebastiane, or.
    Sancte Cosmas, or.
    Sancte Damiane, or.
    Sancte Blasi, or.
    Sancte Silvester, or.
    Sancte Martine, or.
    Sancte Ambrosi, or.
    [Col. 0866C] Sancte Augustine, or.
    Sancte Hieronyme, or.
    Sancte Severe, or.
    Sancte Nicolae, or.
    Sancte Leo, or.
    Sancte Benedicte, or.
    Sancte Maure, or.
    Sancte Placide, or.
    Sancte Philiberte, or.
    Sancte Columbane, or.
    Sancte Majole, or.
    Sancte Galle, or.
    Sancte Wido, or.
    Sancta Felicitas, or.
    [Col. 0866D] Sancta Perpetua, or.
    [Col. 0867A] Sancta Agatha, or.
    Sancta Agnes, or.
    Sancta Caecilia, or.
    Sancta Lucia, or.
    Sancta Justina, or.
    Sancta Anastasia, or.
    Sancta Savina, or.
    Sancta Columba, or.
    Sancta Barbara, or.
    Omnes sancti, or.
    Propitius esto, parce.
    Ab omni malo, libera.
    Ad insidiis diaboli, lib.
    A periculo mortis, lib.
    A persecutione inimici, lib.
    [Col. 0867B] A peccatis multis, lib.
    Ab omni tentatione, lib.
    Ab omni cogitatione iniqua, lib.
    Ab omni iniquitate, lib.
    Ab omni immunditia, lib.
    A subitanea morte, lib.
    A gehenna ignis, lib.
    Misericors Deus, te rogamus.
    Redemptor mundi, te rog.
    Peccatores, te rog.
    Ut pacem nobis dones, te rog.
    Ut veniam delictorum nostrorum nobis dones, te rog.
    Ut veniam poenitentiae nobis dones, te rog.
    Ut compunctionem cordis nobis dones, te rog.
    Ut fontem lacrymarum nobis dones, te rog.
    [Col. 0867C] Ut mentis constantiam nobis dones, te rog.
    Ut remissionem peccatorum nobis dones, te rog.
    Ut ad vitam aeternam nos perducere digneris, te rog.
    Ut nos exaudire digneris, te rog.
    Fili Dei, te rogamus audi nos (bis).
    Agnus Dei, qui tollis peccata mundi, parce.
    Agnus Dei, qui tollis peccata mundi, exaudi.
    Agnus Dei, qui tollis peccata mundi, miserere.
    Christe audi nos (bis).
    Kyrie eleison (ter). Pater noster.


Capit. Ego dixi, Domine, sana. Fiat, Domine, misericordia tua. Quemadmodum. Domine, averte faciem tuam. Et omnis iniquitas. Converte nos, Deus salutaris. Et averte iram. Domine, exaudi orationem. [Col. 0867D] Et clamor meus. Exsurge, Domine, adjuva. Et libera nos. Dominus vobiscum. Et cum spiritu tuo.

Oratio. Exaudi, Domine, preces nostras, et convertenti tibi famulo tuo parce peccatis, ut quem conscientiae suae reatus accusat, indulgentia tuae miserationis absolvat. Per.

Alia oratio. Deus qui omnium confitentium tibi corda purificas, et accusantem suam conscientiam ab omni vinculo iniquitatis absolvis, da indulgentiam [Col. 0868A] famulo tuo, et medicinam tribue vulnerato, ut exclusa dominatione peccati, liberis tibi mentibus famuletur. Per

Alia oratio. Praesta, Domine, quaesumus, huic famulo tuo ill. dignae poenitentiae fructum, ut Ecclesiae tuae sanctae, a cujus integritate peccando discessit, ad ejus mysterium veniam consequendo reddatur innocens. Per.



INCIPIT POENITENTIUM VERA CREDULITAS.

Credis in Deum Patrem omnipotentem et Filium et Spiritum sanctum? R\. Credo.

Credis quod istae tres personae, quomodo diximus, Pater et Filius et Spiritus sanctus tres sint, et unus Deus? R\. Credo.

Credis quod ista carne in qua nunc es. in ipsa [Col. 0868B] habebis resurgere, et recipere sive bona, sive mala, quae egisti? R\. Credo.

Vis dimittere illis qui in te peccaverunt, dicente Domino: Si non remiseritis hominibus peccata eorum, nec Pater vester dimittet vobis peccata vestra? R\. Dimitto.

Si de criminalibus peccatis peccasti, hoc est superbia, sacrilegium, homicidium, adulterium, furtum, rapina, vel alia quae dinumerare longum est, sanctus ergo Paulus et Augustinus et alii sancti Patres computaverunt fieri pro his largas eleemosynas, et longo tempore jejunium. Clerici V ann.; diaconi VII; presbyteri X; monachi VII; episcopi XII. Si in consuetudine fuerit, addatur poenitentia.

Tunc cantetur oremus. Omnipotens sempiterne [Col. 0868C] Deus, qui secundum magnam misericordiam tuam peccata poenitentium deles, et in te sperantibus celeri pietate succurris, famulo tuo ill., quaesumus, remissionem omnium peccatorum tribue, et vota placatus assume, renova in eo, piissime Pater, quidquid terrena fragilitate corruptum est, quidquid diabolica immissione violatum, miserere, Domine, gemituum ejus, miserere lacrymarum, ut de moerore in gaudium per tuam misericordiam transferatur. Per.

Secreta. Deus omnipotens, Deus misericors, Deus clemens, qui indulgentiam tuam nulla temporum lege concludis, suscipe preces et hostias, quas tibi pro indulgentia famuli tui ill. deferimus, ut et peccatorum [Col. 0868D] ei veniam misericors largiaris, et cordis ejus recta desideria implere digneris. Per.

Postcommunio. Deus, qui misericordiae tuae petenti auxilio et prospera tribuis, et adversa depellis, universa obstacula, quae famulo tuo ill. adversantur, expurga, et remotis tentationibus universis indefessa tibi gratiarum actione laudare mereatur. Per.



[(29) 2Kb] MISSA IN DIE DEPOSITIONIS.

Deus, cui proprium est misereri semper et parcere, [Col. 0869A] te supplices deprecamur pro anima famuli tui ill. quam hodie de hoc saeculo migrare jussisti, ut non tradas eam in manus inimici, et ne obliviscaris in finem, sed jubeas eam a sanctis angelis suscipi et ad patriam paradisi perduci, ut qui in te speravit et credidit, non poenas inferni sustineat, sed gaudia aeterna possideat. Per.

Secreta. Propitiare, quaesumus, Domine, animae famuli tui ill. pro qua tibi hostiam immolamus, majestatem tuam suppliciter deprecantes, ut per haec piae placationis officia pervenire mereatur ad requiem sempiternam. Per.

Praefatio. Aeterne Deus, qui benignitate gratuita peccatoribus largiens veniam, praeparasti mortuis vitam, ne diutius teneret in poena quos misericordia [Col. 0869B] liberasset ex culpa. Tibi ergo, Domine, supplices preces effundimus, tibi famuli tui ill. animam et spiritum commendamus, ut receptus inter agmina sanctorum, loca nesciat inferorum. Nihil illi noceat, Domine, quidquid attrahente carnis fragilitate commisit, aut quod humanae cupiditatis consuetudine pergravatus actu, verbo vel cogitatione peccavit, sed securus vestigia Salvatoris patiatur infinita dulcedine et praesentia veritatis. Redemptionem quoque corporis sui commonitus fiducialiter exspectare, quidquid habuit prius in fide, consequatur in munere. Per Christum.

Postcommunio. Praesta, quaesumus, Domine, ut anima famuli tui ill., quae hodie de hoc saeculo migravit, his sacrificiis purificata, et a peccatis omnibus [Col. 0869C] expedita, indulgentiam pariter et vitam capiat sempiternam. Per.

Deinde sequatur. Kyrie eleison. Christe eleison. Kyrie, etc. Dominus vobiscum.

Oratio. Tibi, Domine, commendamus animam famuli tui ill. ut defunctus a saeculo tibi vivat, et si qua fragilitatem mundanae conversationis peccata admisit, tu venia misericordissimae pietatis absterge. Per.

Alia oratio. Fac, quaesumus, Domine, hanc cum servo tuo ill. misericordiam ut factorum suorum in poenis non recipiat vicem, qui tuam in votis tenuit voluntatem, ut sicut eum vera fides junxit fidelium turmis, ita eum illic tua miseratio societ angelicis choris. Per.

[Col. 0869D] Alia oratio. Non intres in judicium cum servo tuo, Domine, quoniam nullus apud te justificabitur homo, nisi per te omnium peccatorum tribuatur remissio. Non ergo eum tua, quaesumus, judicialis sententia premat, quem tibi vera supplicatio fidei Christianae commendat, sed gratia tua illi succurrente mereatur evadere judicium ultionis, qui, dum adviveret, insignitus est signaculo sanctae Trinitatis. Per.

Item alia oratio. Deus, vitae dator et humanorum [Col. 0870A] corporum reparator, qui te a peccatoribus exorari voluisti, exaudi preces, quas speciali devotione pro anima famuli tui ill. tibi lacrymabiliter fundimus, ut liberare eam ab infernorum cruciatibus, et collocare inter agmina sanctorum tuorum digneris, veste quoque coelesti, et stolam immortalitatis indui, et paradisi amoenitate confoveri. Per.

Alia oratio. Deus, qui humanarum animarum aeternus amator es, animam famuli tui ill. quam vera, dum in corpore maneret, tenuit fides; ab omni cruciatu inferorum redde extorrem, ut segregatam ab infernalibus claustris, sanctorum mercatur adunare consortiis. Per.

Item alia oratio. Delicta juventutis et ignorantias famuli tui ill. ne memineris, Domine, sed secundum [Col. 0870B] magnam misericordiam tuam memor esto illius in vita claritatis tuae, aperiantur ei coeli, laetentur angeli, in regnum tuum, Domine, servum tuum suscipe.



ABSOLUTIO SUPER SEPULCRUM.

In ea potestate vel auctoritate fidentes, quam Dominus noster Jesus Christus beato Petro apostolo tribuit dicens: Quodcunque ligaveris super terram, erit ligatum et in coelis, et quodcunque solveris super terram, erit solutum et in coelis: Et caeteris dixit discipulis: Quorum remiseritis peccata, remittuntur eis. Quantum nobis permissum est, ab omni vinculo peccatorum absolvimus te, ut quidquid suadente diabolo voluntate aut operatione commisisti, quantum Deo adjuvante possumus, tantum tibi indulgemus, [Col. 0870C] ut fracta de collo tuo omnium delictorum catena liber et absolutus venias ante tribunal Domini nostri Jesu Christi in vita aeterna, recepturus ab ipso haereditatem coelestis regni et sine fine gaudendi in saecula saeculorum. Amen.

Dehinc pro omnibus in Christo quiescentibus in eodem coemeterio, Psal. cum antiph. Dele, Domine, iniquitates eorum. Psal. Miserere mei, Deus, secundum. Pater noster. Et ne nos. A porta inferi. Erue, Domine, animas eorum. Dominus vobiscum.

Oratio. Deus, cujus miseratione animae fidelium requiescunt, famulis et famulabus tuis, vel omnibus hic in Christo quiescentibus, da propitius veniam peccatorum, ut a cunctis reatibus absoluti sine fine laetentur. Per.

[Col. 0870D] Requiescant in pace. Amen.



MISSA IN TRICESIMO.

Quaesumus, Domine, famulo tuo ill. cujus tricesimum (vel septimum, vel tertium) obitus sui diem commemoramus, sanctorum atque electorum tuorum largiaris consortium, et rorem misericordiae tuae perennis infundas. Per.

Secreta. Adesto, Domine, supplicationibus nostris, et hanc oblationem, quam tibi offerimus ob diem depositionis tricesimi (vel septimi, vel tertii), [Col. 0871A] pro anima famuli tui ill. placatus ac benignus assume. Per.

Postcommunio. Omnipotens sempiterne Deus, collocare dignare animam famuli tui ill., cujus depositionis diem tricesimum (vel septimum vel tertium) celebramus, in sinibus Abrahae, Isaac et Jacob, ut cum dies agnitionis tuae advenerit, inter sanctos electos tuos eum resuscitari praecipias. Per.



MISSA IN ANNIVERSARIO.

Praesta, quaesumus, Domine, ut anima famuli tui ill., cujus anniversarium depositionis diem commemoramus, indulgentiam pariter et requiem capiat sempiternam. Per.

Secreta. Propitiare, Domine supplicationibus nostris [Col. 0871B] pro anima famuli tui ill., cujus hodie annua dies agitur, pro qua tibi offerimus sacrificium laudis, ut eam sanctorum tuorum sociare consortio digneris. Per.

Praefatio. (+) Per Christum Dominum nostrum, per quem salus mundi, per quem vita hominum, per quem resurrectio mortuorum, per ipsum te, Domine, suppliciter deprecamur, ut animae famuli tui ill., cujus diem anniversarium celebramus, indulgentiam largiri digneris perpetuam, atque a contagiis mortalitatis exutam, in aeternae salvationis partem restituas cum angelis. Et ideo.

Communio. Suscipe, Domine, preces nostras pro anima famuli tui ill., cujus diem anniversarium hodie celebramus, ut si quae ei maculae de terrenis [Col. 0871C] contagiis adhaeserunt, remissionis tuae misericordia deleantur. Per.



MISSA PRO EPISCOPO.

Deus, qui inter apostolicos sacerdotes famulum tuum ill., pontificali fecisti dignitate vigere, praesta, quaesumus, ut eorum quoque perpetuo aggregetur consortio. Per.

Secreta. Suscipe, Domine, quaesumus, pro anima famuli tui episcopi, quas offerimus hostias, ut cui in hoc saeculo sacerdotale donasti meritum, dones et praemium. Per.

Communio. Propitiare, Domine, supplicationibus nostris et animam famuli tui episcopi ill., in vivorum regione aeternis gaudiis jubeas sociari. Per.



MISSA PRO ABBATE.
[Col. 0871D]

Deus qui famulum tuum sacerdotalem atque abbatem sanctificasti vocatione misericordiae, et assumpsisti consummatione felici, suscipe propitius preces nostras et praesta ut et ille tecum sit meritis, et a nobis non recedat exemplis. Per.

Secreta. Concede, quaesumus, omnipotens Deus, ut anima servi tui abbatis atque sacerdotis, cui regiminis et sacerdotii donasti meritum, haec sancta mysteria, quae tibi fideliter ministravit, etc. Per.

Communio. Prosit, quaesumus, Domine, animae famuli tui abbatis atque sacerdotis misericordiae tuae implorata clementia, ut ejus in quo superavit [Col. 0872A] et credidit, aeternum capiat te miserante consortium. Per.



MISSA PRO SACERDOTE.

Deus, cujus misericordiae non est numerus, suscipe pro anima famuli ill., sacerdotis preces nostras, et lucem ei laetitiae in regione sanctorum tuorum societatem concede. Per.

Secreta. Hostias tibi, Domine, laudis offerimus pro anima famuli tui sacerdotis, ut eam in numero fidelium tuorum lux aeterna possideat. Per.

Communio. His sacrificiis, quaesumus, Domine Deus, purgata anima famuli tui sacerdotis ad indulgentiam et refrigerium sempiternum pervenire mereatur. Per.



MISSA PRO OMNIBUS DEFUNCTIS.

[Col. 0872B] Inclina, Domine, aurem tuam ad preces nostras, quibus misericordiam tuam suppliciter deprecamur, ut animam (as) famuli (lorum) tui (tuorum) ill., quam (as) de hoc saeculo migrare jussisti, in pacis ac lucis regione constituas, et sanctorum tuorum jubeas esse consortem (es). Per.

Secreta. Annue nobis, Domine, ut animae (abus) famuli (lorum) tui (tuorum) ill., haec prosit oblatio, quam immolando totius mundi tribuisti relaxari delicta. Per.

Communio. Prosit, quaesumus, Domine, animae (abus) famuli (lorum) tui (tuorum) ill., divina celebratio sacramenti, ut ejus, in quo speravit (verunt) et credidit (derunt) aeternitatis capiat (ant) te miserante consortium. Per.



ALIA MISSA PRO DEFUNCTIS.
[Col. 0872C]

Omnipotens sempiterne Deus, cui nunquam sine spe misericordiae supplicatur, propitiare animabus famulorum tuorum, ut qui de hac vita tui nominis confessione decesserunt, sanctorum numero facias aggregari. Per.

Secreta. Propitiare, Domine quaesumus, animabus famulorum tuorum, pro quibus tibi hostias placationis offerimus, et quia in hac luce cum fide manserunt catholica, in futura vita eis retributio condonetur. Per.

Communio. Praesta, quaesumus, omnipotens Deus, ut animas famulorum tuorum ab angelis lucis susceptas in praeparatis habitaculis deduci facias beatorum. [Col. 0872D] Per.



MISSA PRO DEFUNCTIS FRATRIBUS.

Deus, veniae largitor et humanae salutis amator, quaesumus clementiam tuam, ut nostrae congregationis fratres, qui ex hoc saeculo transierunt, beata Maria semper virgine intercedente cum omnibus sanctis, ad perpetuae beatitudinis consortium pervenire concedas. Per.

Secreta. Deus, cujus misericordiae non est numerus, suscipe propitius preces humilitatis nostrae, et animus quibus tui nominis dedisti confessionem per haec sacramenta salutis cunctorum remissionem tribue peccatorum. Per.

Communio. Deus, vita viventium, spes morientium, salus omnium in te sperantium, praesta propitius [Col. 0873A] ut hujus animae congregationis a nostrae mortalitatis tenebris absolutae, beata Maria semper virgine intercedente, in perpetua cum omnibus sanctis tuis luce laetentur. Per.



MISSA PRO DEFUNCTA FEMINA.

Quaesumus, Domine Deus omnipotens, pro tua pietate miserere animabus famularum tuarum, et a contagiis mortalitatis exutas in aeternae salvationis partem restitue. Per.

Secreta. His sacrificiis, Domine, quaesumus, animae famularum tuarum ill., a peccatis omnibus exuantur, sine quibus a culpa nemo liber exstitit, ut per haec piae placationis officia perpetuam misericordiam consequantur. Per.

Postcommunio. Inveniant, quaesumus, Domine, [Col. 0873B] animae famularum tuarum ill., lucis aeternae consortium, cujus perpetuam gratiam consecutae sunt sacramentum. Per.



MISSA PLURIMORUM DEFUNCTORUM.

Fidelium Deus omnium conditor et redemptor, animabus famulorum famularumque tuarum remissionem cunctorum tribue peccatorum, ut indulgentiam, quam semper optaverunt, piis supplicationibus consequantur. Per.

Secreta. Hostias, quaesumus, Domine, quas tibi pro animabus famulorum famularumque tuarum ill., offerimus, propitiatus intende, ut quibus fidei Christianae meritum contulisti, dones et praemium. Per.

Postcommunio. Animabus, quaesumus, Domine, [Col. 0873C] famulorum famularumque tuarum ill., oratio proficiat supplicantium, ut eas et a peccatis exuas, et tuae redemptionis facias esse participes. Per.



MISSA IN HONOREM OMNIUM SANCTORUM PRO VIVIS ET DEFUNCTIS.

Sanctorum tuorum intercessionibus, quaesumus, Domine, gratia tua nos protege, et famulis vel famulabus tuis, quorum commemorationem agimus, et quorum eleemosynas recepimus, seu etiam his qui nobis familiaritate et consanguinitate juncti sunt, misericordiam tuam ubique protende, ut ab omni impugnatione defensi tua opitulatione salventur. Et animas famulorum famularumque tuarum omnium videlicet fidelium catholicorum orthodoxorum, [Col. 0874A] quorum commemorationem agimus, et quorum corpora in hoc monasterio et in cunctis coemeteriis fidelium requiescunt, remissionem cunctorum tribue peccatorum. Per.



[(30) 3Kb] IN TRANSLATIONE SANCTI MARCI.

Deus, qui nobis per ministerium beati Marci evangelistae et martyris tui veritatem Evangelii patefieri voluisti, concede, quaesumus, ut quod ab illius ore didicimus, gratia tua adjuti operari valeamus. Per.

Secreta. Haec nos oblatio, Deus, intercedente beato Marco evangelista tuo, mundet et renovet, gubernet et protegat, et ad coelestis patriae regna perducat. Per.

Communio. Sumptis, Domine, donis coelestis mysterii humiliter deprecamur, ut intercedente [Col. 0874B] beato Marco evangelista et martyre tuo, et temporalis vitae nos facias pace gaudere, et aeternae reperire subsidium. Per.



APPENDIX.

Custodi, frater, vestem hanc sanctam quam ante tribunal Domini nostri Jesu Christi sine macula proferas per virtutem et misericordiam ejusdem, qui cum coaeterno Patre et Spiritu sancto vivit et regnat.

Precamur te, Domine, ut intercedente beato Benedicto confessore tuo, huic famulo tuo, cui habitum sanctae religionis imponimus, indulgentiam tribuas suorum omnium peccatorum, opus ejus in bonum perficias, misericordiam tuam et gratiam ei concedas, fide, spe et charitate cum repleas, mentem [Col. 0874C] ei ad coelestia desideria erigas, ab omni adversitate eum defendas. et ad bonam perseverantiam eum perducas. Per.



IN CIRCUMCISIONE DOMINI NOSTRI JESU CHRISTI.

(+) Per Christum Dominum nostrum. Cujus hodie circumcisionis diem et nativitatis octavum celebrantes, tua, Domine, mirabilia veneramur, quia quae peperit, et Virgo, et Mater est, qui natus est et Deus est, merito coeli locuti sunt, angeli gratulati, pastores laetati, magi mutati, reges turbati, parvuli gloriosa passione coronati. Et ideo cum angelis.



IN TRANSITU SANCTI BENEDICTI.

(+) Aeterne Deus. Et gloriam tuam profusis precibus exorare, ut qui beati Benedicti confessoris tui [Col. 0875A] veneramur festi, te opitulante ejus sanctitatis imitari valeamus exempla, et cujus meritis nequaquam possumus coaequari, ejus precibus mereamur adjuvari per Christum.



IN ANNUNTIATIONE DOMINICA.

(+) Aeterne Deus. Qui per beatae Mariae Virginis partum Ecclesiae tuae tribuisti mirabile mysterium, et inenarrabile sacramentum, in qua manet intacta castitas, pudor integer, firma constantia, quae laetatur, quod Virgo concepit, quod coeli Dominum castis portavit visceribus, quod Virgo edidit partum. O admiranda divinae dispensationis operatio, quae virum non cognovit et mater est, et post filium Virgo est! Duobus enim gavisa est muneribus, miratur quod Virgo peperit, laetatur [Col. 0875B] quod Redemptorem mundi edidit Jesum Christum Dominum nostrum. Quem laudant angeli atque archangeli, cherubim quoque ac seraphim, qui non cessant clamare quotidie una voce dicentes: Sanctus, sanctus.



IN NATIVITATE SANCTE MARIAE VIRGINIS.

(+) Aequum et salutare, nos tibi in omnium sanctorum tuorum provectu gratias agere, Domine sancte, Pater omnipotens, aeterne Deus, et praecipue pro meritis beatae Dei genitricis Mariae gratia plenae, tuam omnipotentiam laudare, benedicere et praedicare. Quem laudant angeli ut supra.



IN SOLEMNITATE OMNIUM SANCTORUM.

(+) Aeterne Deus. Clementiam tuam suppliciter obsecrantes, [Col. 0875C] ut cum exsultantibus sanctis in coelestis regni cubilibus gaudia nostra conjungas. Et quos virtutis imitatione non possumus sequi, debitae venerationis contingamus affectu, per Christum Dominum nostrum. Per quem.



IN FESTIVITATE SANCTI MARTINI EPISCOPI.

(+) Aeterne Deus. Cujus munere beatus Martinus confessor pariter et sacerdos, et bonorum operum incrementis excrevit, et variis virtutum donis exuberavit et miraculis coruscavit. Quodque verbis edocuit, operum exhibitione complevit, et documento simul et exemplo subditis ad coelestia regna ducatum praebuit. Unde tuam clementiam petimus, ut ejus qui tibi placuit, exemplis ad bene agendum conformemur, meritis muniamur, intercessionibus [Col. 0875D] adjuvemur, qualiter ad coeleste regnum, illo interveniente, et te opitulante pervenire mereamur. Per Christum Dominum nostrum.

Deus, qui nos redemptionis nostrae annua exspectatione laetificas, praesta ut Unigenitum tuum, quem Redemptorem laeti suscepimus, venientem quoque Judicem securi videamus Dominum nostrum.

[Col. 0876A] Da nobis, quaesumus, omnipotens Deus, ut sicut adoranda Filii tui Natalitia praevenimus, sic ejus munera capiamus sempiterna gaudentes. Qui tecum.

(+) Aeterne Deus, per Christum Dominum nostrum. Cujus hodie faciem in confessionem praevenimus, et voce supplici exoramus, ut superventurae noctis officiis nos ita pervigiles reddat, ut sinceris mentibus ejus percipere mereamur Natale venturum. In quo invisibilis ex substantia tua visibili per carnem apparuit in nostra, tecumque uno non tempore genitus, non natura inferior ad nos venit ex tempore, natus Jesus Christus Dominus noster. Per quem majestatem.

[(31) 1Kb] Domine labia mea aperies. Salvum fac servum [Col. 0876B] tuum. Mitte ei, Domine. auxilium de sancto. Domine, custodiat te ab omni malo. Dominus custodiat introitum tuum et exitum tuum. Et auferat a te spiritum elationis. Amen.

»Quam quidem copiam ego Nicolaus Giomi Sancto-Severinas publicus Dei gratia apostolica, imperialique auctoritatibus notarius in archivo Romanae curiae descriptus fideliter per alium mihi fidum extrahere et copiare feci ex suprascripto perantiquo missali ad usum olim beati Petri cardinalis Damiani inservienti, et ab eodem dono tradito devoto illius discipulo beato Dominico Loricato, mihi ad hujusmodi effectum tradito et postea restituto. Quod quidem Missale custoditur in priorali parochiali ecclesia Sanctae Annae Castri Frontalis Sancti [Col. 0876C] Severini dioecesis, ac publicae venerationi exponitur et asservatur in reliquiario figurae orbicularis caerulei ac diversi coloris ornamento interius depicto, similique forma exterius in parte posteriori decorato; in anteriori vero vitreis repagulis simul annexis ac plumbo colligatis clauso, incisisque ex ligno pluribus frondibus ac floribus inauratis circumdato, prout id totum clare constat ex authenticis R. P. D. Alexandri Calvi, olim de Organis, episcopi Sancto Severini, et successive ex aliis R. P. D. Dionysii Pieragostini episcopi pariter Sancto-Severini, sub quorum sigillis asservatum manebat. Cum qui quidem Missali facta per me collatione, in omnibus et per omnia concordare inveni etiam [Col. 0876D] quoad formam aliquarum litterarum Graecarum. Salvo semper, etc. Ideo ad fidem hic me scripsi, subscripsi et publicavi, meoque solito signo, quo utor, munivi requisitus.

»Apyri hac die decima quinta mensis Maii anni 1746.


»Loco + signi notariatus.«




[Col. 0877]
EXCERPTA EX VETERIBUS LITURGICIS CODICIBUS FONTAVELLANENSIBUS DUPLICI SACRAMENTARIO ET BREVIARIO QUINGENTORUM ET IIS AMPLIUS ANNORUM
(Annal. Camaldul. ubi supra pag. 375.)





ADMONITIO

[Col. 0877A] Illustrabunt vetus Sacramentarium Suavinciniense, quod mox protulimus, haec excerpta, quae paucis abhinc annis collegerunt ex tribus codicibus abbatiae Avellanensis, atque ad nos perhumaniter transmiserunt monachi ejusdem loci. Primus codex, qui est missalis, seu sacramentarius antiquus liber, scriptus et ad usum fuit ascetarum Fontavellanensis eremi vel ante saeculum XIV, cum in eo memoretur prior loci, qui prioratus titulus perduravit ad tempora Joannis XXII Romani pontificis. Is enim circa annum 1325 Ubaldum primum abbatem dedit Avellanensibus, et eremum abbatiae honore decoravit, Incipit hic sacramentarius liber ab ordine servando feria IV in capite Jejunii, et in hebdomada majori Quadragesimae. Sequitur ordo missae ab episcopo vel a presbytero celebrandae. Inde habentur orationes propriae in natalitiis sanctorum, demum missae quaedam, quarum olim recitatio vigebat. Ejus sententiae sumus ipsum pro [Col. 0877B] Avellanensibus potissimum exaratum fuisse; non ignobile documentum petimus ab octava sancti Andreae apostoli, quae praescribitur, scimus etenim eorum ecclesiam dicatam fuisse tam in honorem sanctae crucis, quam etiam sancti Andreae apostoli. Verum cum Avellanenses in pluribus locis et urbibus monasteria et ecclesias obtinerent, quorum monachi ritus et disciplinam sequebantur praecipuae eremi, orationes Sacramentario etiam inspersae leguntur, quae usu veniebant in caeteris dioecesibus, et non in Eugubina, in cujus territorio exsurgebat Avellanensis. Orationes seu collectae omnes, quae habentur in missali sine assignatione tamen diei, sunt hae, hoc pariter ordine distributae: In Natali sancti Ambrosii episcopi, sanctae Luciae virginis et martyris; sancti Thomae apostoli, sancti Anastasii martyris, sancti Projecti martyris, sanctae Brigidae virginis. Orationes in die Purificationis beatae Mariae virginis, et benedictio cereorum. In Natali sancti [Col. 0877C] Blasii martyris, sancti Benedicti abbatis, et in festo Annuntiationis beatae Virginis Mariae. In natalitio die sanctae Euphemiae martyris; in alio, sanctorum Laurenti et Pergentini fratrum. Horum martyrum orationes, nisi pro Avellanensibus confectae erant pro iis monasteriis Avellanensi subjectis, quae erant in Arretino territorio et in illo Civitatis-Castelli constituta, apud quae cultus vigebat eorumdem martyrum. Exstat sermo Petri Damiani in honorem ipsorum sanctorum martyrum.

Sequuntur orationes in Natali sancti Bonifacii martyris, Moguntini scilicet, cum sociis Heobano et Adhelario; sanctorum Albini, Paulini, et Niceti episcopi cum nongentis octoginta novem sociis, in vigilia et festo die sancti Joannis Baptistae; in privilegio pariter et natalitiis sanctorum apostolorum Petri et Pauli; sanctae Mustiolae; sanctorum VII fratrum, sancti Paterniani. Hic sanctus episcopus [Col. 0878A] patronus erat urbis Fanensis, in qua ejusque territorio monasteria et ecclesiae erant Avellanensium ascetarum. In Natali sanctae Margaritae virginis; sanctorum Quirini et Jolittae martyrum, sanctorum martyrum Ermacorae et Fortunati, sanctae Praxedis virginis, sanctae Mariae Magdalenae; sancti Apollinaris martyris et pontificis; sanctae Christinae martyris, sancti Jacobi apostoli, sancti Christophori martyris; sanctorum Nazarii et Celsi martyrum, sanctarum virginum Florae et Lucillae. Cultus earum praecipuus Arretii; et in ipsarum natalitia die sermones habuit Damianus, actaque et translationem scripsit. Orationes in Inventione sancti Stephani; in Festo sancti Donati episcopi et martyris; in Vigilia et in Assumptione beatae Mariae virginis, et in Natali sancti Magni martyris. Is Trani, in Apulia alibique colebatur, ubi erant coenobitae Avellanenses. Collectae in dedicatione basilicae sancti Floridi: patronus erat sanctus Floridus urbis Tiphernatis [Col. 0878B] seu Civitatis-Castelli, et ex Innocentii II ac Honorii III, Romanorum pontificum privilegiis innotescit Avellanenses monasteria et ecclesias possedisse in urbe et territorio Civitatis-Castelli: In comitatu Castellano castrum Montis-Majoris, ait Innocentius, et monasterium Sanctae Crucis in eodem castro cum ecclesiis et villis. Et Honorius: Ecclesiam Sancti Cassiani, et Sancti Fortunati cum capellis et earum pertinentiis, Ecclesiam Sanctae Crucis de Monte Majore, et Sancti Aegidii de Castello, Sanctae Crucis de Citerna, Sancti Petri de Agilone cum capellis et earum pertinentiis, et quidquid habetis in toto comitatu Castellano. Pariter habentur orationes in Natali sancti Symphoriani martyris, sancti Bartholomaei apostoli, sancti Rufi martyris; in die decollationis sancti Joannis Baptistae; sanctae Felicitatis martyris; sanctorum confessorum Floridi et Amantii (festum hoc occurrebat VI Kalendas Octobris) et Omnium Sanctorum. Succedunt aliae missae, aliaeque [Col. 0878C] collectae, ac missae pro defunctis. In oratione pro defuncto sacerdote imploratur intercessio sancti Floridi confessoris. Subsequuntur aliae missae et preces ad Deum pro variis necessitatibus, et demum liturgia pro defunctis.

Alterum Sacramentarium, quod videtur antiquius primo, mentionem facit abbatis. Forte usui fuit monachorum et parochorum ecclesiae Sancti Blasii de Fabriano, quae saeculo XIII subjiciebatur monasterio Sancti Victoris de Clusis; nunc vero abbatia est sui juris, cui unitae fuere aliae duae Sancti Romualdi Vallis Castri et Sancti Urbani ad Aesinantem; nam in confessione praevia ad missam nominatur post sanctos apostolos Petrum et Paulum sanctus Blasius. Similiter in canone ante consecrationem post sanctos Cosmam et Damianum. Ad Nobis quoque peccatoribus post sanctam Anastasiam nomen apponitur sanctae Scholasticae; ad orationem vero Libera [Col. 0879A] nos nomina sancti Apollinaris, sancti Laurentii et sancti Benedicti adjiciuntur nominibus archangelorum et apostolorum. Sacramentarium hocce continet ordinem ad catechumenum faciendum, ordinem baptismatis ad succurrendum, ordinem ad poenitentiam dandam, ordinem ad visitandum infirmum, et demum ordinem ad sepulturam defunctorum. Ordo quoque in eo habetur ad sacram liturgiam peragendam; adsunt et missae quaedam ac orationes pro variis necessitatibus, aliae de communibus, aliae demum pro variis generibus defunctorum.

Tertium denique est breviarium, cujus titulus: Incipit officium breviarii secundum ordinem eremi Sanctae Crucis Fontis Avellanae. Incipit ab Adventu Domini. Leguntur hymni antiqui in die Nativitatis [Col. 0880A] Dominicae, in Natali sancti Andreae apostoli, sancti Benedicti abbatis, in festivo die Inventionis sanctae Crucis, in aliis festis apostolorum Petri et Pauli, sanctae Mariae Magdalenae, Assumptionis beatae Mariae Virginis et sancti Martini. Orationes propriae habentur de sancto Ambrosio, Zenone, Syro, Blasio, Gregorio ac Aemygdio. Is celebratur potissimum in urbe Asculana. Ecclesia Sancti Hilarii, alia Sanctae Crucis in ea urbe erant juris Avellanensium monachorum. De sancto Apollinare, quem summa religione coluerunt semper Avellanenses, officium integrum proprium legitur. Postremo in calce breviarii reperitur officium beatae Mariae Virginis. Sed excerpta ipsa in medium afferamus, iis nimirum omnibus praetermissis, quae exstant in editis missalibus et in breviariis.



EXCERPTA EX PRIMO CODICE AVELLANENSI.
[Col. 0879]


FERIA QUARTA. CAPUT JEJUNII. Collecta ad sanctam Anastasiam.
[Col. 0879B]

In primis vero benedictio cineris.

Omnipotens sempiterne Deus, etc. Haec prima oratio est eadem quae habetur in editis.

Alia oratio. Concede nobis, Domine, praesidia militiae Christianae sanctis inchoare jejuniis, ut contra spirituales nequitias pugnaturi continentiae muniamur auxiliis. Per.

Alia. Deus indulgentiae, Deus pietatis et misericordiae, qui Ninivitis, cinere et cilicio indutis, et misericordiam tuam clamantibus subvenisti, exaudi nos propitius clamantes ad te, et hanc creaturam cineris, quo peccatores, indulgentiam tuae sanctae misericordiae implorantes, utuntur, benedicere, et [Col. 0879C] sanctificationis tuae gratiam infundere digneris, ut quicunque istius pulveris exustione aspersus fuerit, indulgentiam et remissionem omnium peccatorum a te prius Deus, mereatur accipere. Per.

Alia oratio. Deus qui humiliatione etc. Haec pariter oratio est eadem, quae in editis, alia vero, quae in iisdem subsequitur, in nostro missali ms. desideratur.

Sequitur antiphona. Immutemur habitu. Interim ponendi sunt cineres super capita hominum. Memento, homo, quia pulvis es, et in pulverem reverteris. His finitis dicat cantor Misereris omnium.



AD MISSAM. Statio ad sanctam Sabinam.

Oratio. Praesta, Domine, etc, ut in editis etiam [Col. 0879D] quoad secretam et communionem, cum hoc tamen, quod in ms. una tantum oratio ponitur.



DOMINICA IN RAMIS PALMARUM.

Secunda hora diei mediante conveniunt in ecclesiam. Itaque, fratribus tertiam cantantibus, induunt se ministri in vestiario, unus ad crucem, duo ad candelabra, alter ad aquam benedictam, subdiaconus ad thuribulum in tunica, diaconus in dalmatica, sacerdos in cappa. Finita tertia, ubi cantor imposuerit antiphonam: Collegerunt, ministri transeunt per chorum sequente conventu, cantando antiphonam [Col. 0880B] usque ad locum palmarum, ubi antiphona et versus Unus autem finito, et repetito Ne forte, subdiaconus versus super titulum ad orientem incipit lectionem Dicite filiae Sion. Qua finita cantetur R. Christus factus est. Deinde diaconus versus ad aquilonem incipiat Evangelium: Cum appropinquasset. Quo finito benedicuntur palmae et olivae a sacerdote ad orientem verso:

Dominus vobiscum.---Oremus. Auge fidem, etc. Hic ponuntur omnes orationes ut in editis, praeter illam longiorem quae incipit: Deus qui miro dispensationis ordine, etc.

Tunc rami benedicti aspergantur aqua benedicta cum antiphona: Asperges me, Domine. Postea projicitur aqua super conventum ordinate venientem et [Col. 0880C] super populum.

Oratio. Deus qui Filium tuum, etc.

Post haec incipit cantor antiphonam: Pueri Haebreorum, et alias. Interim ministri accipiunt ramos de manu sacerdotis, postea osculatur conventus manum ejus. Deinde dantur populo repetendo antiphonam, donec omnes accipiant. Quo completo, incipit cantor antiphonam: Cum appropinquaret. Et cum omni veneratione quasi ipsum Dominum comitantes, procedunt ad ecclesiam. Ibique ante ostium ordinatis, finita antiphona, intrant duo fratres in ecclesiam et cantent: Gloria, laus et honor tibi. Et post finem binorum versuum repetunt de foris: Gloria, laus. Percantatis versibus intrant in ecclesiam cantando R\. [Col. 0880D] Ingrediente, sonando omnibus signis.

Demum ministri praeparent se ad missam; et officiales duo cappis induuntur in choro. Ad tractus induantur alii duo, et quatuor cantent, duo et duo.



FERIA QUINTA IN COENA DOMINI.

Hora nona excutitur ignis de crystallano vel silice, ita ut ex ipso possit accendi candela; et benedicit sacerdos ignem apud nos, indutus stola tantum et pluviali, et aqua benedicta: Asperges. Apud quosdam diaconus benedicit.

Oratio. Deus, qui per Filium tuum, angularem [Col. 0881A] scilicet lapidem, charitatis fidelibus tuis ignem contulisti, productum e silice nostris profuturum usibus, novum hunc ignem sanctifica, et concede nobis ita per haec festa paschalia coelestibus desideriis inflammari ut ad perpetuae claritatis puris mentibus valeamus festa pertingere. Per.

Alia oratio. Domine Deus, Pater omnipotens, lumen indeficiens, et sancte conditor omnium luminum, bene+dic hoc lumen, quod a te sanctificatum atque benedictum est, qui illuminasti omnem mundum, ut ab eo lumine accendamur, et illuminemur igne claritatis tuae, et sicut ignem illuminasti Moysi, ita illumines corda et sensus nostros, ut ad vitam aeternam pervenire mereamur. Per.

Alia oratio. Veniat, quaesumus, omnipotens Deus, [Col. 0881B] super hoc incensum larga tuae benedictionis infusio, et hunc nocturnum splendorem invisibilis regnator accende, ut non solum sacrificium, quod hac nocte litatum est arcana luminis tui admistione refulgeat, sed in quocunque loco ex hujus sanctificationis mysterio fuerit deportatum, expulsa diabolicae fraudis nequitia, virtus tuae majestatis assistat. Per.

De quo igne novo lampas una servetur accensa usque in Sabbatum sanctum ad illuminandum cereum, qui eodem die benedicendus est ordine quo in Sacramentario continetur. Hoc expleto, omni lumine decorata ecclesia, ingrediantur ad missam, quae pro praesentis sacrificii recenti institutione devotissime decantetur. In hoc enim die sacrificium corporis sacri, et divi muneris sacri sanguinis ab ipso Domino [Col. 0881C] celebrationis sumpsit initium. Hac die in toto orbe sacrum chrisma conficitur. Hac die etiam poenitentibus per indulgentiam subvenitur.

Dum autem cantatur nona, praeparent se ad missam festive sacerdos, diaconus in dalmatica, subdiaconus in tunica, ceroferarii quoque et qui thuribulum deferat. Et cantator in choro, indutus cappa, missam solemniter incipiat, quae pro praesentis sacrificii recenti institutione devotissime decantetur. In qua iteratur responsum; et cantetur Credo in unum Deum, Gloria in excelsis Deo.

Ubi chrisma conficitur, cantatur.



MISSA AD S. JOANNEM IN LATERANO.

Oratio, etc. Ut in nostris editis usque ad consecrationem corporis et sanguinis inclusive. Post Agnus [Col. 0881D] Dei, sacerdos dividat oblatus, et omnes, qui possunt communicent. Tantae hac die consecrentur hostiae ut ex ipsis possint ipso et sequenti die sufficienter habere ad communicandum. Notandum autem quod de corpore Domini integrae oblatae servandae sunt usque mane die Parasceve, de quibus communicant. Sanguis vero Domini ipso die penitus absumatur. Interim vero communicant, dicitur: Agnus Dei; et Communio: Dominus Jesus, absque osculo.

Postea incipitur antiphona ad vesperum Calicem salutaris, cum psalmis, qui suaviter cantentur. V\ Christus factus est. Antiphona Coenantibus autem accepit. Post Magnificat, finita antiphona sequitur oratio ad complendum

[Col. 0882A] Refecti vitalibus alimentis, quaesumus, Domine Deus noster, ut quod tempore mortalitatis nostrae exsequimur, immortalitatis munere consequamur. Per.

Postquam diaconus dicit Benedicamus Domino In plurimis Ecclesiis, Ite, missa est dicitur, quia et Gloria in excelsis dicunt, quod nos non dicimus.



FERIA SEXTA IN PARASCEVEN.

Dum cantatur nona induunt sacerdos et ministri casulis nigris, si habentur, faciuntque ibidem in vestiario confessionem, et tunc non accenduntur candelae circa altare, et mittant parvulum linteum, mundissimum tamen, super altare. Postquam vero sacerdos cum ministris venerit coram altari, statim diaconus accedit ad legendum, pronuntians in lectione [Col. 0882B] nomen prophetae, sic: Lectio Oseae prophetae. Qua finita dicant tractum in choro, etc., ut in editis usque ad totam ultimam orationem: Omnipotens sempiterne Deus.

Finitis orationibus prior facit sermonem ad populum de pace, et omnes discordantes Ecclesiae suae filios ad concordiam revocare summopere studeat, ut digni sacramento reconciliationis humanae esse valeant. His transactis accedant ad crucem discooperiendam, sicut in ordine habetur. Qua discooperta et adorata, veniat sacerdos cum ministris ante altare. Diaconus sit indutus casula sua, sicut mos est ei ministranti; subdiaconus autem indutus sua. Factaque confessione ante altare, deferat diaconus corporalem ad altare et extendat. Et in sacrario in loco convenienti [Col. 0882C] praeparet diaconus calicem cum vino non consecrato, imposito super patenam diligenter et reverenter corpore Domini, id est integris oblatis, quae servatae sunt de corpore Domini pridie; et desuper corporale plicatum componat, quia dignum est, ut corpus Domini, in quo est tota salus nostra et redemptio, summa reverentia tractetur. Procedant vero ad eum duo ceroferarii in albis, et tertius cum thuribulo fumigante, et subdiaconus portans ampullam aquae. Deferat autem diaconus calicem cum corpore Domini dicens apud se:

Hoc corpus, quod pro vobis tradetur, hic calix Novi Testamenti est in meo sanguine, dicit Dominus. Hoc facite, quotiescunque sumitis, in meam commemorationem.

[Col. 0882D] Tenente autem diacono calicem, sacerdos misceat aquam; quibus oblatis inclinet sacerdos ante altare dicens: In spiritu humilitatis, et in animo contrito suscipiamur, Domine, a te, etc. Post haec levans se incipit mediocri voce: Oremus, praeceptis salutaribus moniti; Pater noster. Et finiat totum, respondente choro: Sed libera nos a malo. Postea dicat sub silentio: Libera nos, quaesumus, Domine; sicut mos est, et cum dixerit: Per omnia saecula saeculorum, Amen, Pax Domini non dicatur, neque per oscula detur; sed sumat de sancta, et ponat in calicem, nihil dicens. Sanctificatur autem vinum non consecratum per corpus Domini immissum, et communicent omnes cum silentio fratres. Communicatis omnibus [Col. 0883A] dicant vesperas plane; psalmos de feria. Postea: Magnificat, deinde Pater noster. Miserere mei, Deus. Christus factus est.

Sabbati vero die sancto, dum cantatur nona, induunt se ministri cultioribus vestibus, diaconus dalmatica, subdiaconus tunica ad thuribulum, duo ad candelabra in albis. Et finita nona diaconus benedicat cereum.

Exsultet jam angelica turba coelorum, etc. Ut in editis usque ad verba Et antistite nostro. Excepto quod in nos non adest accensio lampadarum. Post ergo praedicta verba antistite nostro haec immediate sequuntur, videlicet:

Et serenissimo imperatore nostro N. ejusque nobilissima prole vel cuncto exercitu ejus, et omnibus [Col. 0883B] circumstantibus, quiete temporum concessa in his Paschalibus gaudiis conservare digneris. Hunc ergo cereum, Domine, quem tibi offert famulus tuus N. acceptum esse digneris, ut haec per multos annos laetus et gaudens tibi Domino vota persolvat, et usque ad optatam perveniat senectutem. Unde bene+dico te, creatura cerae, per De+um vivum, per De+um sanctum, per Deum, qui te ex omnibus agri floribus congregari praecepit, et in conspectu suae claritatis ignem accendere jussit, ut ubicunque ex te positum fuerit, sit locus iste munitus, protectus atque defensus ab omni ira divina et ab omni infestatione inimici, per virtutem et nomen Domini nostri Jesu Christi, qui vivit et regnat cum Deo Patre in unitate Spiritus sancti in saecula sempiterna. [Col. 0883C] Amen.

Cereo benedicto, ascendit lector ad ambonem pronuntians: Lectio libri Genesis. In principio creavit. Lectio prima. Legens plane et aperte ad intelligendum. Ad singulas lectiones singulae orationes habentur, quarum primam domnus prior dicit, indutus cappa et stola; sequentes alii sacerdotes. Ad nullam harum orationum dicitur Dominus vobiscum, sed tantum Oremus.

Oratio. Deus qui mirabiliter, etc., ut in editis usque ad totam duodecimam lectionem, postquam haec subjiciuntur, tractus: Sicut cervus.

Oratio. Omnipotens sempiterne Deus, respice propitius ad devotionem populi renascentis, qui sicut cervus aquarum expetit fontem, et concede [Col. 0883D] propitius, ut fidei ipsius sitis baptismatis mysterio animam corpusque sanctificet. Per.

Ad ultimam lectionem sacerdos egrediens ex choro cum ministris optimis vestimentis induitur, si tamen baptismum non est celebraturus; tunc enim vilioribus utitur usque ad missam. His itaque peractis cantores duo cappis induti litaniam ternam faciant, quae pro tempore protrahatur. Qua finita conventus in choro exspectans, sedeat. Ministri autem reversi in sacrario usque dum campanae sanctae fuerint; quibus cessantibus fit processio per claustrum, et cantatur antiphona: Cum descendisset Dominus ad inferna. Usquequo redeant in chorum. Ubi finita antiphona sacerdos ante basim altaris consistens mediocri voce incipit [Col. 0884A] Jam Christus Dominus resurrexit, choro respondente Deo gratias. Hoc fit tertio. His dictis, cantor incipit alta voce: Alleluia, Alleluia, Alleluia. Deinde. Kyrie eleison. Quo finito sacerdos devotissime incipiat: Gloria in excelsis Deo. Post orationem epistola, post epistolam Alleluia. Deinde tractus: Laudate Dominum. Quo finito, diaconus incipit Evangelium, ante quod non portetur lumen, sed tantum incensum. . . . . . Postea sacerdos dicit Credo in unum Deum. Deinde: Dominus vobiscum, et Oremus. Offertorium, nec Agnus Dei, nec communio cantatur; osculum tamen secundum usum nostrae Ecclesiae datur. Data pace cum sacerdos et ministri communicaverint: Alleluia in choro imponitur cum psalmo: Laudate Dominum, omnes gentes, ad neophytos. Quo finito [Col. 0884B] cum Gloria, Alleluia repetitur, et sine neumate finitur. Postea prior, si missam non celebraverit, incipiat antiphonam Vespere autem Sabbati; cum psalmo Magnificat anima. Et finita antiphona, et communicatis fratribus, tandem oratione de missa vesperae finiuntur. Et ideo apud quosdam non incongrue a diacono Benedicamus Domino dicitur; sed apud nos quoties Gloria in excelsis Deo canitur, etiam ite Missa est a diacono dicitur.



IN SABBATI SANCTI NOCTE AD MISSAM.

Oratio. Deus, qui hanc sacratissimam noctem, etc., ut in editis quoad hanc orationem, secretam, praefationem, communicantes, hanc igitur, et communionem; quae omnia tantum habentur in enuntiato missali mss.



INCIPIT ORDO QUALITER EPISCOPUS VEL PRESBYTER AD MISSAM SE DEBEAT PRAEPARARE.
[Col. 0884C]

In primis cantent tres psalmos per se vel a circumstantibus clericis, id est psalmum: Quam Dilecta; ps. Benedixisti; ps. Inclina, et preces . . . . . . . Sequuntur capitulum: Exsurge, Fiat, Deus convertens, Ostende nobis, Ab occultis, Non intres, Sacerdotes tui.

Deinde cum exuerit tunicam dicit: Exue me, Domine, veterem hominem cum actibus suis, et indue me novum hominem, qui secundum Deum creatus est in justitia et sanctitate veritatis.

Ad amictum: Scinde, Domine, saccum meum et da laetitiam cordis mei. Amen.

Ad albam: Indue me, Domine, loricam justitiae [Col. 0884D] et galeam salutis. Amen.

Ad cingulum: Praecinge, Domine, lumbos mentis meae et circumcide vitia cordis mei. Amen.

Ad stolam: Stola justitiae circumda, Domine, cervicem meam, et ab omni corruptione peccati purifica mentem meam.

Ad casulam: Indue me, Domine, sacerdotali justitia, ut induci merear in tabernacula sempiterna.

Dum intrat ad altare dicat: Introibo ad altare Dei, ad Deum: psal. Judica me, Deus.

Cum pervenerit ad altare humiliter inclinato vultu dicat confessionem hanc totam per ordinem: Kyrie. Christe. Pater noster, qui es. Adjutorium nostrum. Qui fecit coelum et terram. Confitemini Domino, [Col. 0885A] quoniam bonus, quoniam in saeculum misericordia ejus. Et ego miser infelix, confiteor Deo omnipotenti Patri, et Filio, et Spiritui sancto, et omnibus angelis et sanctis ejus, et tibi, frater, quia peccavi nimis mea culpa, mea culpa, mea culpa, in cogitatione, locutione, delectatione, consensu et opere: ideo deprecor omnes sanctos Dei et te, frater, orare et intercedere pro me peccatore Dominum nostrum Jesum Christum.

Misereatur tui omnipotens Deus, et dimittat tibi omnia peccata tua; liberet te ab omni malo, salvet et confirmet te in omni opere bono, et perducat te Christus Filius Dei in vitam aeternam. Amen.

Indulgentiam et remissionem omnium peccatorum nostrorum, et spatium verae, fructuosae poenitentiae [Col. 0885B] tribuat nobis omnipotens Dominus.

    V\. Deus tu convertens vivificabis nos.
    R\. Et plebs laetabitur in te.
    V\. Ostende nobis, Domine, misericordiam tuam.
    R\. Et salutare tuum da nobis.
    V\. Non intres in judicio.
    R\. Quia non justificabitur.
    V\. Propitius esto.
    R\. Nequando dicant.
    V\. Domine, exaudi orationem meam.
    R\. Et clamor meus ad te veniat.
    V\. Dominus vobiscum.
    R\. Et cum spiritu tuo.


Oratio. Aufer a nobis, Domine, quaesumus, intervenientibus istis et omnibus sanctis tuis, cunctas [Col. 0885C] iniquitates nostras, ut ad Sancta sanctorum puris mentibus mereamur introire. Per Dominum.

Quando osculatur altare dicit: Oramus te, Domine Deus noster omnipotens, ut per merita sanctorum, quorum reliquiae hic sunt, indulgere nobis digneris omnia peccata nostra.

Deinde cum Evangelium osculatur: Pax Christi, quam nobis per Evangelium suum tradidit, confirmet et conservet corda et corpora nostra in vitam aeternam. Amen.

Ante Evangelium cum posuerit incensum in thuribulum dicit, vel antequam diaconus se inclinet: Odorem coelestis inspirationis suae accendat in nobis Dominus, et impleat corda nostra ad audienda et [Col. 0885D] implenda sui Evangelii praecepta. Qui vivit.

Alia oratio. In nomine Patris, et Filii, et Spritus sancti. Incensum istud, etc. Dirigatur, Domine, etc.

Cum autem diaconus petierit benedictionem: Dominus sit in corde tuo et in labiis tuis, ut competenter nunties Evangelium pacis.

Perlecto autem Evangelio dicat: Pax tibi.

Quando autem osculatur Evangelium dicit: Per istos sermones sancti Evangelii Filii sui Domini nostri Jesu Christi, indulgeat Dominus universa delicta nostra.

Antequam oblationem accipiat humillime dicat: Ante oculos tuos, Deus, reus conscientiae testis assisto, rogare non audeo, quod impetrare non mereor; tu enim scis, Domine, quae aguntur in nobis, erubescimus [Col. 0885A] confiteri quod non timemus admittere; verbis tuis tantum obsequimur, corde mentimur, et quod velle nos dicimus, nolle nostris actibus approbamus; sed parce, Domine, confitentibus, ignosce peccantibus, miserere te rogantibus, et quia omnis sensus in sacramentis tuis infirmus est, et apud te non habent verba sine crimine, praesta, Domine, ut ex nobis indignis et peccatoribus verba non suscipias, per temetipsum veniam largiaris, qui vivis et dominaris.

Dum abluit manus postquam perlectum est evangelium: Largire sensibus nostris, omnipotens Pater, ut sicut hic abluuntur inquinamenta manuum, sic a te mundentur interius pollutiones mentium, et crescat in nobis augmentum sanctarum virtutum.

[Col. 0886B] Antequam ad sacramenta accedat, inclinet se ante altare dicens: Facturus ego peccator memoriam salutaris hostiae totius mundi, cum illius dignitatem, et meam intueor foeditatem, conscientia torqueor peccatorum, verum quia tu multum misericors es, imploro, ut digneris mihi dare spiritum contribulatum, quod tibi gratum revelasti sacrificium, ut eo purificatus vitali hostiae pias manus admoveam, quae omnia peccata mea aboleat, et ea in perpetuum vitandi cautelam infundat, omnibusque, pro quibus tibi offertur salutis commercia largiatur. Per. Amen.

Quando quis offert oblationem presbytero, dicat: In spiritu humilitatis et in animo contrito tibi Domino Creatori meo hostiam offero pro remissione omnium peccatorum meorum, et cunctorum fidelium vivorum [Col. 0886C] atque mortuorum.

Sacerdos oblationem accipiens dicat: Suscipe, sancta Trinitas, hanc oblationem, quam tibi offert famulus tuus, et praesta ut in conspectum tuum tibi placens ascendat.

Alia. Suscipe, sancta Trinitas, quam tibi offero, pro animabus famulorum famularumque tuarum, ut requiem aeternam illi dones inter sanctos et electos tuos, ut in illorum consortio, vita perfruamur aeterna. Per.

Presbyter, vel diaconus calicem offert, dicat: Domine Jesu Christe, qui in cruce passionis tuae de latere tuo sanguinem et aquam, unde Ecclesiam consecrares, manare voluisti, suscipe hoc sacrificium [Col. 0886D] altari tuo superpositum, et concede, clementissime, ut pro redemptione nostra et totius mundi in conspectum divinae majestatis tuae cum odore suavitatis ascendat.

Cum superposita oblata [f., offert] dicat: Acceptum tibi sit omnipotenti Deo sacrificium istud super altare tuum positum.

Tunc calix super altare ponitur: Offerimus tibi, Domine, calicem salutaris, deprecamur clementiam tuam, ut in conspectu divinae majestatis tuae sacrificium nostrum cum odore suavitatis ascendat.

Tunc devota manu benedicat oblationem et calicem dicens: Veni, sanctificator omnipotens aeterne Deus, bene+dic et sanctifica hoc sacrificium tibi praeparatum.

[Col. 0887A] Alia. In nomine Patris et Filii et Spiritus sancti, sit hoc sacrificium immaculatum, et a te Deo vivo et vero adunatum, et consecratum et benedictum.

Super oblata: Sanctificata, quaesumus, Domine, hanc obla+tionem, ut nobis Unigeniti tui corpus fiat.

Super calicem dicat: Sanctifica, quaesumus, Domine, hunc cali + cem, ut nobis Filii tui sanguis fiat.

Cum incensum posuerit in thuribulo dicat: Per intercessionem sancti Gabrielis archangeli, etc.; ut in nostris editis. In mss. tamen deest conclusio.

Hic incensum super sacrificium faciat vel in circuitu dicat: Incensum istud. Require retro.

Cum incensum offertur singulis dicit: Accendat in [Col. 0887B] nobis Dominus ignem amoris, et flammam aeternae charitatis.

Postea vertat te ad circumstantes dicat: Orate, fratres, pro me, ut meum et vestrum impleatur officium.

Dicant respondentes: Orent pro te omnes sancti et electi Dei. Exaudiat te Dominus orantem pro nostra omniumque salute. Memor sit Dominus omnis sacrificii tui et holocaustum tuum pingue fiat.

Postea dicat hos psalmos: Ad te, Domine, levavi. Psalmum, Misere mei, Deus; psal. Domine, refugium factus; psal. Qui habitat in adjutorio. Salvum fac servum tuum. Fiat, Domine, misericordia tua super nos. Exsurge, Domine.

[Col. 0887C] Oratio. Gaudeant, Domine, quaesumus, famuli tui beneficiis impetratis, et quibus fiduciam sperandae salutis tribuisti, optatae misericordiae tribue benignus effectum. Per.

Per omnia saecula saeculorum, etc., ut in nostris editis, tum quoad omnes praefationes communem et particulares, cum quoad canonem usque ad nomina Joannis et Pauli, Cosmae et Damiani, post quae sequuntur haec verba: nec non et illorum, quorum hodie solemnitatis in conspectu gloriae tuae celebratur triumphus. Quae sequuntur in ms. missali communia sunt editis usque ad totam orationem: Libera nos quaesumus, etc.

Oratio. Fiat commistio et consecratio Corporis et [Col. 0887D] Sanguinis Domini nostri Jesu Christi accipientibus in vitam aeternam. Amen.

Agnus Dei, qui tollis peccata mundi miserere nobis. Tribus vicibus.

Ad pacem osculando altare: Domine Jesu Christe, etc., ut in editis usque ad totam tertiam orationem.

Quando corpus Domini in manibus accipit, dicat: Panem coelestem accipiam et nomen Domini invocabo. Domine, non sum dignus, ut intres sub tectum meum; sed tantum dic verbo, et sanabitur puer meus.

Quando communicat: Corpus Domini nostri Jesu Christi custodiat animam meam in vitam aeternam.

Ad sonitum patenae hanc fratres orationem dicant: [Col. 0888A] Hujus sacramenti susceptio fiat nobis, Domine, omnium peccatorum nostrorum remissio, per Christum.

Caetera sunt eadem, quae in editis usque ad totam orationem: Placeat tibi, sancta Trinitas, in quam terminatur Missa enuntiati missalis ms. ubi non fit mentio, neque de Ite Missa est, etc., neque de benedictione, neque de Evangelio, ut apud nos. Similiter nusquam in canone fit mentio de genuflexionibus.


MISSAE IN NATALITIIS SANCTORUM.



IN NATALI SANCTI AMBROSII.

Oratio.---Sancti Ambrosii nos, Domine, jugiter prosequatur oratio, ut quod petitio nostra non impetrat, ipso pro nobis interveniente praestetur. Per.

Secreta. Haec in nobis sacrificia, Deus, intercedente [Col. 0888B] beatissimo confessore tuo Ambrosio et actione permaneant, et operatione firmentur. Per.

Communio. Haec nos communio, Domine, purget a crimine, et intercedente beato Ambrosio confessore tuo atque pontifice coelestibus remediis faciat esse consortes. Per.



IN OCTAVA SANCTI ANDREAE.

Oratio. Protegat nos, Domine, saepius beati Andreae apostoli tui repetita solemnitas, ut cujus patrocinia sine intermissione recolimus, perpetuam defensionem sentiamus. Per.

Secreta. Indulgentiam nobis praebeant haec munera, quaesumus, Domine, largiorem, quae tibi pro venerandis sancti Andreae suffragiis offeruntur. Per.

[Col. 0888C] Communio. Adjuvet familiam tuam, Domine, supplicando venerandus Andreas apostolus, et pius interventor efficiatur, qui tui nominis exstitit praedicator et rector. Per.



IN NATALI SANCTAE LUCIAE VIRGINIS. Oratio et secreta eaedem quae in editis.

Communio. Laeti, Domine, sumpsimus sacramenta coelestia, intercedente pro nobis beata Lucia martyre, ad vitam nobis proficiant sempiternam. Per.



IN NATALI SANCTI THOMAE APOSTOLI. Oratio et secreta ut in editis.

Communio. Beati apostoli tui Thomae, Domine, quaesumus, intercessione nos adjuva, pro cujus solemnitate percepimus tua sancta laetantes. Per.



IN NATALI SANCTI ANASTASII MARTYRIS.
[Col. 0888D]

Oratio. Votivos nos, Domine, quaesumus beati Anastasii martyris tui natalis semper excipiat, qui et jucunditatem nobis suae glorificationis infundat, et tibi nos reddat acceptos. Per.

Secreta. Praesentia munera, quaesumus, Domine, ita serena pietate intuere ut sancti Spiritus perfundantur benedictione, et in nostris cordibus eam dilectionem validam infundant, per quam sanctus martyr omnia corporis tormenta devicit. Per.

Communio. Sumpsimus, Domine, sancti Anastasii martyris tui solemnitate coelestia sacramenta, cujus suffragiis, quaesumus, largiaris, ut quod temporaliter gerimus, aeternis gaudiis consequamur. Per.



IN NATALI SANCTI PROJECTI.
[Col. 0889A]

Oratio. Beati martyris tui Projecti nos, quaesumus, Domine, interventio gloriosa commendet, ut quod nostris actibus non meremur, ejus precibus consequamur. Per.

Secreta. Suscipe, Domine, propitius orationem nostram cum oblationibus hostiarum superimpositis, et martyris Projecti deprecatione pietati tuae perfice benignus acceptas, et illam, quae in eo flagravit fortis dilectio, in nobis aspira benignus. Per.

Communio. Votiva, Domine, pro beati martyris tui Projecti passione dona percepimus, quaesumus, ut ejus praecibus, et praesentis vitae nobis pariter et aeternae tribuas conferre subsidium. Per.



IN NATALI SANCTAE BRIGIDAE VIRGINIS.

[Col. 0889B] Oratio. Omnipotens sempiterne Deus, qui prudentium lampadibus oleo bonae conscientiae ornatis lumen tuae claritatis infundis, concede propitius, ut beateae Brigidae virginis tuae, cujus natalitia colimus, a fatuarum consortio ejus intercessionibus liberemur. Per.

Secreta. Hostias, quaesumus, Domine, pacificas, quas tuae majestati solemniter offerimus, sanctae Brigidae virginis tuae meritis sanctifica, ut et vincula peccatorum nostrorum absolvant, et tuae nobis famulis tuis misericordiae dona multiplicent. Per.

Communio. Divinis, quaesumus, Domine, redempti mysteriis, ut beatae Brigidae virginis tuae suffragiis sublevemur, et a praesentis vitae adversitatibus liberemur, [Col. 0889C] et aeternae beatudinis praemia consequamur. Per.



PURIFICATIO SANCTAE MARIAE. Collecta ad sanctum Adrianum. In primis cantetur tertia; postea benedicantur candelae, deinde dicit sacerdos.

Oremus. Exaudi, quaesumus Domine, plebem tuam, quae extrinsecus annua tribuis devotione venerari, interius assequi gratiae tuae luce concede.

Per omnia saecula saeculorum. Amen. Dominus vobiscum. Et cum spiritu tuo. Sursum corda. Habemus ad Dominum, Gratias agamus Domino Deo nostro. Dignum et justum est.

Praefatio. Vere dignum et justum est, aequum et [Col. 0889D] salutare nos tibi semper et ubique gratias agere, Domine sancte, Pater omnipotens, aeterne Deus, Creator coeli et terrae, Rex regum, et Dominus dominantium, nos supplices tuos, ad te clamantes et exorantes, clementer exaudire dignare. Qui omnia ex nihilo creasti, et jussu tuo per opera apum hunc liquorem ad perfectionem cerei venire fecisti, et qui hodierna die petitionem justi Simeonis implesti, te humiliter deprecamur, ut has candelas ad usum hominum et ad sanitatem corporum et animarum, sive in terra, sive in aquis accensae fuerint per invocationem tui sanctissimi nominis et per intercessionem sanctae Mariae genitricis Filii tui, cujus hodie festa devote celebrantur, ac per preces omnium [Col. 0890A] sanctorum tuorum bene+dicere et sancti+ficare digneris, ut hujus plebis tuae, quae illa honorifice in manibus portat, teque cantando laudat, exaudias voces de coelo sancto tuo et de sede majestatis tuae, propitiusque sis omnibus clamantibus ad te, quos redemisti pretioso sanguine Filii tui, qui tecum vivit et regnat Deus in unitate Spiritus sancti, per omnia saecula saeculorum. Amen. Oremus. Praeceptis salutaribus moniti et divina institutione formati, audemus dicere: Pater noster, qui es in coelis, usque Et ne nos inducas in tentationem. Sed libera nos a malo.

Hic mutat vocem quasi legens: Oremus: Benedic, Domine Jesu Christe, hanc creaturam cerei supplicationibus nostris, et infunde ei per virtutum sanctae [Col. 0890B] crucis bene+dictionem coelestem, ut qui eam ad repellenda tenebras humano generi tribuisti, talem signaculo crucis tuae fortitudinem et bene+dictionem accipiat, ut in quibuscunque locis accensa sive posita fuerit, discedat diabolus et contremiscat, et fugiat pallidus cum omnibus ministris suis de habitationibus illis, nec praesumat amplius inquietare vel illudere servientibus Deo. Proinde supplices, quaesumus te, Domine, ut emittas sanctum angelum tuum Raphaelem, qui evulsit et repulit a Sara et Tobia daemonium mortiferum eos infestantem, et conterat illum et perdat de cunctis habitationibus colentium Deum, de basilicis, de domibus, de angulis, de lectibus, de refectoriis, de universis locis, in quibuscunque Deo famulantes habitant et requiescunt, [Col. 0890C] dormiunt, vigilant, ambulant, et consistunt; nec valeat ille malignus amplius inquietare vel pavores mittere super illos, quos sancti chrismatis tui unctione fecisti esse munitos. Bene+dico te, cera, in nomine Dei Patris omnipotentis, et Filii ejus unigeniti, et Spiritus sancti paracleti, ut sis ubique diaboli effugato, atque omnium contubernalium suorum exterminatio, adjuvante eadem sancta et individua Trinitate, quae in Unitatis essentia vivit et conregnat in saecula saeculorum. Amen.

Finita benedictione sacerdos accipiat aquam benedictam, et aspergat super candelas, et sumat de cereis et accendat. Cum coeperint accendi, cantor inchoet hanc antiphonam. Lumen ad revelationem gentium. Psalmus: Nunc. Repetita antiphona per omnes versus [Col. 0890D] ejusdem psalmi. Gloria Patri. Sicut erat; usque dum accendantur omnes candelae. Accensis vero dicant hanc orationem.

Oratio. Omnipotens sempiterne Deus, qui hodierna die Unigenitum tuum ulnis sancti Simeonis in templo sancto tuo suscipiendum praesentasti, te supplices deprecamur, ut hos cereos tuos, quos nos fideles tui omni magnificentia suscipientes gestare cupimus luce accensos, bene+dicere et sancti+ficare, atquo lumine supernae benedictionis accendere digneris, quatenus eos tibi Domino Deo nostro offerentes, digni et sancto igne tuae dulcissimae charitatis succensi in templo sancto gloriae tuae repraesentari mereamur. Per eumdem.

[Col. 0891A] Finita oratione pergant ad sanctam Mariam canendo antiphonam: Ave, Maria, gratia plena, Dei genitrix virgo. Adorna thalamum tuum, Sion, et suscipe.

Oratio. Perfice in nobis, Domine, quaesumus, gratiam tuam, qui justi Simeonis exspectationem implesti, ut, sicut ille mortem non vidit, priusquam Christum Dominum videre mereretur, ita et nos vitam obtineamus aeternam. Per eumdem.



IN FESTO SANCTI BLASII.

Oratio. Deus qui praesentem diem honorabilem nobis in beati Blasii martyris tui solemnitate fecisti, da populis tuis spiritualium munus gaudiorum, et omnium fidelium mentes dirige in viam salutis aeternae. Per.

[Col. 0891B] Secreta. Hostias, Domine, quas nomini tuo consecrandas offerimus, sancti Blasii martyris tui prosequatur oratio, per quam nos expiari tribuas quaesumus et defendi. Per.

Communio. Beati Blasii martyris tui, quaesumus, Domine, intercessione nos adjuva, pro cujus solemnitate percepimus tua sancta laetantes commercia. Per.



N FESTO SANCTI BENEDICTI.

Oratio. Deus, qui beatum Benedictum comessorem tuum in terris vita laudabili decorasti, et in coelis aeterna gloria sublimasti, ejus quaesumus suffragantibus meritis vita nostra apud te commendetur. Per.

Secreta. Benedictio tua, Domine, beati Benedicti [Col. 0891C] confessoris intercessione super has hostias descendat, quae et benedictionem nobis clementer operetur, et beatae immortalitatis dona conciliet. Per.

Communio. Beati Benedicti confessoris tui, Domine, precibus confidentes, quaesumus, clementiam tuam, ut per ea, quae sumpsimus, aeterna remedia capiamus. Per.



IN ANNUNTIATIONE SANCTAE MARIAE.

Deus, qui hodierna die Verbum tuum beatae Virginis alvo coadunari voluisti, fac nos ita peragere, ut tibi placere valeamus. Per eumdem.

Secreta ut in editis.

Communio. Adesto, Domine, populo tuo, ut quae sumpsit fideliter, et mente sibi et corpore beatae Mariae semper virginis intercessione custodiat. [Col. 0891D] Per.



IN FESTO SANCTAE EUPHEMIAE.

Oratio. Concede nobis, omnipotens Deus, sanctae martyris tuae Euphemiae et exsultare meritis, et beneficia referre suffragiis. Per.

Secreta. Muneribus nostris, Domine, te magnificantes, quaesumus, ut in sanctae nobis solemnitatibus Euphemiae gaudia superna concilies et patrocinia sempiterna largiaris. Per.

Communio. Sanctae martyris tuae Euphemiae nos, Domine, grata comitetur oratio, et tuam nobis indulgentiam poscere non desistat. Per.



IN FESTO SS. LAURENTINI ET PERCENTINI.

Oratio. Tuorum nos, Domine, precibus tuere [Col. 0892A] sanctorum, ut festa martyrum tuorum Laurentini et Pergentini sine cessatione venerantes, et fidei muniamur auxilio et magnifico proficiamus exemplo. Per.

Secreta. Martyrum tuorum Laurentini et Pergentini, Domine, festa venerantes munera nomini tuo dicata offerimus, praesta, quaesumus, ut illis reverentiam deferentes nobis veniam impetremus. Per.

Communio. Protege, Domine, plebem tuam, et festivitatem martyrum tuorum Laurentini et Pergentini, quam nobis tradidisti, assidue debitam tibi solvi precibus concede sanctorum. Per.



IN FESTO SANCTI BONIFACII CUM SOCIIS SUIS.

Deus, qui beatum Bonifacium pontificem constantiae in passione roborasti, quique illi ad praedicandum [Col. 0892B] gentibus gloriam tuam Heobanem et Adhelarium sociare dignatus es, etc.



IN FESTO SANCTORUM ALBINI, PAULINI ET NICETAE, CUM NONGENTIS OCTOGINTA NOVEM.

Oratio. Propitiare, Domine, supplicationibus nostris, et sanctorum martyrum tuorum Albini, Paulini et Nicetae episcopi cum nongentis octoginta novem, qui passi sunt propter nomen tuum, eorum suffragantibus meritis, preces nostras dignanter exaudi, ut dimittantur nobis peccata nostra, et tecum vivere in aeternum mereamur. Per.

Secreta. Suscipe, Domine, propitius, orationes nostras cum oblationibus hostiarum, et martyrum tuorum, quorum notabilia gloriosa celebramus, deprecationem pietatis tuae perfice benigno affectu; [Col. 0892C] et illam, quae in eis flagravit fortis dilectio.in nobis respirare benignus concede. Per.

Communio. Sanctorum tuorum, Domine, quorum festa celebramus, intercessione opem misericordiae nobis tribue, ut qui coronam martyrii tui non meremur, saltem a venia non repellamur. Per.



IN VIGILIA SANCTI JOANNIS BAPTISTAE.

Oratio, ut in editis.

Secreta. Munera populi tui, quaesumus, Domine, propitiatus intende, et beati Joannis Baptistae, cujus nos tribuis praeire solemnia, fac gaudere suffragiis. Per.


Missa mane primo.

Oratio. Concede, quaesumus, omnipotens Deus, ut qui beati Joannis Baptistae solemnia colimus, ejus [Col. 0892D] apud te intercessionibus muniamur. Per.

Secreta. Munera, quaesumus, Domine, etc., ut in editis.

Communio. Praesta, quaesumus, omnipotens Deus, ut qui coelestia alimenta percepimus, intercedente beato Joanne Baptista, per haec contra adversa omnia muniamur. Per.

Alia ad Vesperas. Deus, qui nos annua beati Joannis Baptistae solemnia frequentare concedis, praesta, quaesumus, ut et devotis eadem mentibus celebremus, et ejus patrocinio promerente plene capiamus securitatis augmentum. Per.



IN VIGILIA APOSTOLORUM PETRI ET PAULI.

Oratio. Deus, qui nobis beatorum apostolorum [Col. 0893A] tuorum Petri et Pauli natalitia gloriosa praeire concedis, tribue, quaesumus, eorum nos semper et beneficiis praeveniri et orationibus adjuvari. Per.

Secreta, ut in editis.

Communio. Deus, qui ecclesiam tuam apostoli tui Petri fide et nomine consecrasti, quique beatum illi Paulum ad praedicandum gentibus gloriam tuam sociare dignatus es, concede ut omnes, qui ad apostolorum tuorum solemnia convenerunt, spirituali remuneratione ditentur. Per.



IN FESTO APOSTOLORUM PETRI ET PAULI.

Oratio. Omnipotens sempiterne Deus, qui Ecclesiam tuam in apostolica soliditate fundatam ab internarum eruis terrore portarum, praesta in tua veritate persistens, nulla recipiat consortia perfidorum. [Col. 0893B] Per.

Secreta. Familiam tuam, Domine, propitius intuere, et apostolicis defende praesidiis, ut eorum precibus gubernetur, quibus nititur te constituente principibus. Per.

Communio. Exaudi nos, Deus salutaris noster, et apostolorum tuorum nos tuere praesidiis, quorum donasti fideles esse doctrinis. Per.


Ad Vesperum.

Oratio. Praesta, quaesumus, omnipotens Deus, ut qui jugiter apostolica defensione munimur, nec succumbamus vitiis, nec opprimamur adversis. Per.



IN OCTAVA SANCTI JOANNIS BAPTISTAE.

Oratio. Praesta, quaesumus, omnipotens Deus, ut Ecclesia tua, quae iterato nativitatem praecursoris Filii [Col. 0893C] tui Domini nostri Jesu Christi Joannis Baptistae in octavo veneratur, eo ipso pro ea apud misericordiam tuam praeveniente, a peccatis omnibus te miserante liberari mereamur. Per.

Secreta. Sancti Joannis Baptistae honorabilem nativitatem muneribus, o piissime Domine, geminatis in octavo Ecclesia tua die devotissime consequitur, praesta solita clementia tua ut ipso pro ea interveniente id munus salutare sibi penes te fieri mereatur. Per.

Communio. Munera tua, quae in honorem nominis tui in solemnitate iterata Joannis Baptistae praecursoris Filii tui Domini nostri Jesu Christi sumpta sunt, quaesumus, omnipotens Deus, praestent auxilium Ecclesiae tuae, ut expiata ab omni immissione [Col. 0893D] insidiatoris te benedicat, tibi serviat, et, te protegente, ab omnibus malis semper sit libera. Per.



IN FESTO SANCTAE MUSTIOLAE.

Oratio. Crescat in nobis, Domine, semper sanctae jucunditatis effectus, ut beatae Mustiolae martyris tuae veneranda festivitas augeatur. Per.

Secreta. Sanctae Mustiolae martyris tuae, Domine, festa celebrantes, preces offerimus, hostiam immolamus, praesta, quaesumus, ut cum praesidio temporali et vitam nobis praebeant, et incrementa perpetua. Per.

Communio. Deus virtutum coelestium, quaesumus ut sacrificia, pro sanctae Mustiolae martyris tuae passione delata, desideriorum nos temporalium doceant [Col. 0894A] habere contemptum, et amare dona coelestium gaudiorum. Per.



IN OCTAVA APOSTOLORUM PETRI ET PAULI.

Oratio et secreta ut in editis.

Communio. Beatorum apostolorum tuorum, Domine, Petri et Pauli desiderata solemnia recensentes, praesta, quaesumus, ut eorum supplicantionibus mundemur, quorum regimur principatu. Per.



IN FESTO SANCTORUM SEPTEM FRATRUM.

Oratio. Praesta, quaesumus, omnipotens Deus, ut qui gloriosos martyres Januarium, Felicem, Philippum, Silvanum, Alexandrum, Vitalem atque Martialem, fortes in sua confessione cognovimus, etc., ut in editis, etiam quoad secretam et postcommunionem.



IN FESTO SANCTI PATERNIANI.

[Col. 0894B] Oratio. Deus, qui per angelum tuum Raphaelem iter ostendisti beato Paterniano, et obitum demonstrasti, exaudi preces quas in ejus tibi solemnitate deferimus, etc., ut in editis, in secunda missa confessoris pontificis.



IN FESTO SANCTAE MARGARITAE.

Oratio. Deus, qui beatam Margaritam virginem hodierna die ad coelos per martyrii palmam venire fecisti, concede propitius ut, ejus exempla sequentes, ad te pervenire mereamur. Per.

Secreta. Haec victima, Domine, quaesumus, pro beatae virginis Margaritae martyrio oblata, et mentium nobis puritatem, et corporum obtineat sanctitatem. Per.

Communio. Hujus, Domine, sacramenti perceptione [Col. 0894C] et beatae Margaritae virginis intercessione, et tu in nobis manere dignare, et nos in te vicissim manere concede. Per



IN FESTO SANCTORUM QUIRICI ET JULITTAE.

Oratio. Deus, qui sanctorum tuorum Quirici et Julittae cordibus flammam tuae dilectionis accendis, da cordibus nostris eamdem fidei charitatisque virtutem, ut quorum gaudemus triumphis, provocemur exemplis. Per.

Secreta. Illa nos veritas, Domine, semper illuminet, quae sanctorum tuorum cordibus flammam tuae dilectionis accendit. Per

Communio. Deus, qui sanctis tuis martyribus Quirico et Julittae vincendi solatium, et immensam vincentibus gloriam aeternam concedis, et laceratas [Col. 0894D] carnes eorum, tanquam odorem bonum suavitatis assumis, tribue, quaesumus, ut sicut eis coronam martyrii praestitisti, ita nobis peccatorum nostrorum veniam largiaris. Per.



IN FESTO SANCTORUM ERMAGORAE ET FORTUNATI.

Oratio. Intervenientibus, Domine, sanctis martyribus tuis Ermagora et Fortunato, Ecclesiae tuae voces placatus admitte, ut, destructis adversitatibus universis, secura tibi serviat libertate. Per.

Secreta. Munera humilitatis nostrae, Domine, pro sanctorum martyrum tuorum Ermagorae et Fortunati gloriosa passione et solemnitate offerentes, quaesumus, propitius respicere dignare, et ipsorum intercessione tam ad profectum vitae quam animae salutaria [Col. 0895A] nobis consueta miseratione pervenire concede. Per.

Communio. Sumentes, Domine, coelestia dona mysterii, quaesumus ut sanctorum martyrum tuorum Ermagorae et Fortunati adjuvemur meritis, quorum solemnitatem debita veneratione celebramus. Per.



IN FESTO SANCTAE PRAXEDIS VIRGINIS ET MARTYRIS.

Oratio. Deus, qui inter caetera potentiae tuae miracula etiam in sexu fragili victoriam castitatis et martyrii contulisti, da, quaesumus, ut beatae et sanctae martyris tuae Praxedis adjuvemur meritis, cujus beatitudinis irradiamur exemplis. Per.

Secreta. Accipe, Domine, munera quae in beatae martyris tuae Praxedis solemnitate deferimus, quia ad tua praeconia recurrit et laudem, quod talis est orta mortalis assumpta. Per.

[Col. 0895B] Communio. Haec in nobis, Domine, gratia tua, quaesumus, semper exerceat, ut et divinis instauret nostra corda mysteriis, et sanctae martyris tuae Praxedis commemoratione laetificet. Per.



IN FESTO SANCTAE MARIAE MAGDALENAE.

Oratio et secreta ut in editis.

Communio. Vivifica, Domine, animam et spiritum nostrum peccati vulnere sauciatum, intercedente beata Maria Magdalena, qui ejus precibus tua invicta virtute quatriduanum Lazarum resuscitasti de monumento. Qui vivis.



IN FESTO SANCTI APOLLINARIS.

Oratio ut in editis.

Secreta. Respice, Domine, super has hostias nostras quas nomini tuo sacrandas offerimus, et beati [Col. 0895C] Apollinaris martyris tui atque pontificis prosequatur oratio, per quam nos expiari facias et defendi. Per.

Communio. Praesta nobis, quaesumus, Domine, ut tua sancta quae sumpsimus, praesidia mentis et corporis . . . . . , et, intervenientibus beati Apollinaris meritis, ab omnibus absolve peccatis. Per.



IN FESTO SANCTAE CHRISTINAE,

Oratio. Crescat in nobis, Domine, semper sanctae jucunditatis effectus, ut beatae Christinae martyris tuae veneranda festivitas augeatur. Per.

Secreta. Sanctae Christinae martyris tuae, Domine, preces offerimus, hostiam immolamus, praesta, quaesumus, ut cum praesidio temporali, et vitam nobis praebeant, et incrementa perpetua. Per.

Communio. Deus virtutum coelestium, quaesumus [Col. 0895D] ut sacrificia pro sanctae Christinae martyris tuae passione delata, desideriorum nos temporalium doceant habere contemptum, et dona habere faciant coelestium gaudiorum. Per.



IN VIGILIA SANCTI JACOBI APOSTOLI.

Oratio. Concede nobis, omnipotens Deus, venturam beati apostoli tui Jacobi solemnitatem congruo praevenire honore, et venientem digna celebrare devotione. Per.

Secreta. Accepta tibi sit, Domine, nostrae devotionis oblatio, et ad sancti Jacobi apostoli tui venturam puriores faciat nos venire festivitatem. Per.

Communio. Praesta nobis, aeterne Salvator, beati Jacobi apostoli tui nos ubique pia protegi oratione, [Col. 0896A] cujus natalitia per haec sancta quae sumpsimus, votivo praevenimus obsequio. Per.



IN FESTO SANCTI CHRISTOPHORI.

Oratio, ut in editis.

Secreta. Hujus tibi precibus, Domine, quaesumus, grata haec reddatur oblatio, pro cujus est festivitate immolanda. Per.

Communio. Repleti sumus, Domine, munere solemnitatis optatae, qua beati Christophori martyris tui et celebritate vivamus et precibus. Per.



IN FESTO NAZARII ET CELSI.

Oratio, ut in editis.

Secreta. Sanctorum martyrum tuorum, Domine, Nazarii et Celsi intercessione placatus, praesta, quaesumus, ut quae temporali celebramus actione, [Col. 0896B] perpetua salvatione capiamus. Per.

Communio. Exaudi, Domine, preces nostras, et populus tuus, qui sub tantis sanctorum martyrum tuorum Nazarii et Celsi patrociniis est constitutus, et a suis offensionibus liberetur, et ab omnibus tueatur adversis. Per.



IN NATALI SANCTARUM VIRGINUM FLORAE ET LUCILLAE.

Oratio. Da nobis, Domine Deus noster, in sanctarum martyrum tuarum Florae et Lucillae incessabili veneratione laetari, ut quod digna mente non possumus celebrare, humilibus saltem frequentemus obsequiis. Per.

Secreta. Offerimus, Domine, preces et munera in honorem sanctarum virginum tuarum Florae et Lucillae gaudentes, praesta, quaesumus, ut et convenienter [Col. 0896C] haec agere mereamur, et remedium sempiternum valeamus acquirere. Per.

Communio. Sacramentis, Domine, muniamur acceptis, et sanctorum tuarum virginum Florae et Lucillae intercessione contra omnes nequitias irruentes armis coelestibus protegamur. Per.



IN INVENTIONE SANCTI STEPHANI PROTOMARTYRIS.

Oratio. Deus, qui es sanctorum tuorum splendor mirabilis, qui hodierna die corpora sanctorum tuorum Stephani, Nicodemi, Gamalielis atque Abibon inventione gloriosa revelasti, da nobis in aeterna laetitia de eorum societate gaudere. Per.

Secreta ut in editis plurimorum martyrum tempore Paschali.

[Col. 0896D] Communio. Sumpsimus, Domine, sanctorum tuorum Stephani, Nicodemi, Gamalielis atque Abibon solemnia celebrantes sacramenta coelestia; praesta, quaesumus, ut quod temporaliter gerimus, aeternis gaudiis consequamur. Per.



BENEDICTIO UVAE.

Bene+dic, Domine, et hos fructus novos uvae, quos tu Domine rore coeli et inundantia pluviarum et temporum serenitate atque tranquillitate ad maturitatem perducere dignatus es, et dedisti eam ad usus nostros, cum gratiarum actione percipere in nomine Domini Jesu Christi, per quem haec omnia, Domine, semper bona creas. Per.



IN FESTO SANCTI DONATI EPISCOPI ET MARTYRIS

Oratio. Deus, qui in beati Donati martyris tui [Col. 0897A] atque pontificis manibus poculi fragmenta restaurare dignatus es, supplicantium preces benignus exaudi, ut quod fiducia non habet meritorum, ejus nobis intercessione donetur. Per.

Secreta Deus, qui in beati Donati episcopi et martyris tui manibus poculi fragmenta restaurare dignatus es, munera plebis tuae propitiatus intende, ut ejus nobis fiat supplicatio salutaris pro cujus solemnitate hodiernam diem celebramus. Per.

Communio. Omnipotens et misericors Deus, etc.; ut in editis.



IN VIGILIA ASSUMPTIONIS SANCTAE MARIAE.

Oratio, ut in editis.

Secreta. Magna, quaesumus, Domine, apud clementiam tuam pro nobis interveniat Dei Genitricis [Col. 0897B] oratio, quam idcirco de praesenti saeculo transtulisti, ut pro peccatis nostris fiducialiter intercedat. Per eumdem.

Communio. Concede, quaesumus, omnipotens Deus, ad beatae Mariae semper virginis gaudia aeterna pertingere, de cujus nos veneranda assumptione tribuis annua solemnitate gaudere. Per eumdem.



IN ASSUMPTIONE SANCTAE MARIAE.

Oratio. Veneranda nobis, Domine, hujus diei festivitas opem conferat salutem, in qua sancta Dei genitrix mortem subiit temporalem, nec tamen mortis nexibus deprimi potuit, quae Filium tuum Dominum nostrum de se genuit incarnatum. Qui tecum.

Secreta. Subveniat, Domine, quaesumus, etc., ut [Col. 0897C] in editis, etiam quoad postcommunionem.



IN OCTAVA SANCTI LAURENTII.

Oratio. Beati Laurentii nos faciat, Domine, passio veneranda laetantes, et ut eum sufficienter recolamus, dignus efficiat. Per.

Secreta. Beati Laurentii martyris nos, Domine, precibus protege, cujus honorabilem passionem muneribus geminatis exsequamur, quae licet propriis sit memoranda principiis, indesinenter tamen permanet gloriosa. Per.

Communio. Solemne nobis intercessio beati Laurentii martyris, quaesumus, Domine, praestet auxilium ut coelestis mensae participatio, quam sumpsimus, tribuat Ecclesiae tuae recensitam laetitiam. Per.



IN FESTO SANCTI MAGNI.
[Col. 0897D]

Oratio. Adesto Domine, supplicationibus nostris, et intercedente beato martyre tuo Magno, ab hostium nos defende propitiatus incursu. Per.

Secreta. Praesta nobis, quaesumus, omnipotens Deus, ut nostrae humilitatis oblatio, et pro tuorum tibi grata sit honore sanctorum, et nos corpore pariter et mente purificet. Per.

Communio. Tua sancta sumentes, quaesumus, Domine, ut beati Magni nos faveant beata praesidia. Per.



IN DEDICATIONE BASILICAE SANCTI FLORIDI.

Oratio et secreta, ut in editis in dedicatione ecclesiae.

[Col. 0898A] Communio. Deus, qui Ecclesiam tuam sponsam vocare dignatus es, ut quae haberet gratiam, per Dei devotionem haberet etiam ex nomine pietatem; da, ut omnis haec plebs nomini tuo serviens, hujus vocabuli consortio digna esse mereatur, et ecclesia tua in templo, cujus anniversarius dies celebratur, tibi collecta, te timeat, te diligat, te sequatur, ut dum jugiter per vestigia tua graditur, ad coelestia promissa, te ducente, pervenire mereatur. Per.



IN FESTO SANCTI SYMPHORIANI.

Oratio. Beati martyris tui Symphoriani, Domine, nos tuere praesidiis, ut cujus solemnitatem annua devotione recolimus, ejus intercessionibus ab omnibus adversitatibus eruamur. Per.

[Col. 0898B] Secreta. Suscipe, Domine quaesumus, propitius orationem nostram cum oblationibus hostiarum super impositis, et martyris tui Symphoriani deprecatione pietati tuae perfice benignus acceptus, et illum, qui in eum flagravit, fervorem, in nobis aspira benignus, ut in tua dilectione permanentes, et in tua fide inveniamur stabiles, et in moribus concordes et in opere efficaces. Per.

Communio. Sacro munere satiati, quaesumus, omnipotens Deus, ut interveniente beato Symphoriano martyre tuo omnes nos sanctorum tuorum jubeas nos ascisci collegio. Per.



IN FESTO SANCTI BARTHOLOMAEI APOSTOLI.

Oratio et secreta ut in editis.

Communio. Protege, Domine, populum tuum, et [Col. 0898C] apostoli tui Bartholomaei patrocinio confidentem perpetua defensione conserva. Per.



IN FESTO SANCTI RUFI MARTYRIS.

Oratio. Adesto supplicationibus nostris, ut beati Rufi intercessionibus confidentes, nec minis terreamur adversantium nec ullo conturbemur incursu. Per.

Secreta. Oblatis, quaesumus, Domine, placare munoribus, et intercedente beato Rufo martyre tuo, a cunctis nos defende periculis. Per.

Communio. Coelestibus refecti sacramentis et gaudiis, supplices te rogamus, Domine, ut quorum gloriamur triumphis, protegamur auxiliis. Per.



IN FESTO SANCTI JOANNIS BAPTISTAE.

Oratio ut in editis.

[Col. 0898D] Secreta. Munera tibi, Domine, pro sancti martyris tui Joannis Baptistae passione deferimus, quia dum finitur in terris, factus est coelesti sede perpetuus, et quaesumus ut ejus obtentu nobis proficiat ad salutem. Per.

Communio. Conferat nobis, Domine, sancti Joannis Baptistae utraque solemnitas, ut et magnifica sacramenta, quae sumpsimus, sanctificata veneremur, et in nobis potius edita gaudeamus. Per.



IN FESTO SANCTAE FELICITATIS.

Oratio. Praesta, quaesumus, omnipotens Deus. ut beatae Felicitatis martyris tuae solemnia recensentes meritis ipsius protegamur et precibus. Per.

Secreta. Vota populi tui, Domine, propitiatus intende, [Col. 0899A] et quorum nos tribuis solemnia celebrare, fac gaudere suffragiis. Per.

Communio. Supplices te rogamus, omnipotens Deus, ut intervenientibus sanctis tuis, et tua in nobis dona multiplices, et tempora nostra disponas. Per.



IN NATALI SANCTI BARTHOLOMAEI.

Oratio. Exaudi, Domine, populum tuum cum sancti Bartholomaei apostoli tui patrocinio supplicantem, ut tuo semper auxilio secura tibi possit devotione servire. Per.

Secreta. Sacrificium nostrum tibi, Domine, quaesumus, beati apostoli tui Bartholomaei precatio sancta conciliet, ut, cujus honore solemniter exhibetur, meritis efficiatur acceptum. Per.

[Col. 0899B] Communio. Sumpsimus, Domine, divina mysteria beati Bartholomaei apostoli commemoratione laetantes, quae sicut tuis sanctis ad gloriam, ita nobis, quaesumus, ad veniam prodesse perficias. Per.



IN FESTO SANCTORUM CONFESSORUM FLORIDI ET AMANTII.

Oratio. Propitiare, quaesumus, Domine, nobis famulis tuis per horum sanctorum confessorum tuorum Floridi et Amantii, qui in praesenti venerantur Ecclesia, merita gloriosa, ut per eorum piam intercessionem ab omnibus semper protegamur adversis. Per.

Secreta. Suscipiat clementia tua, Domine, quaesumus, de manibus nostris munus oblatum, et per horum [Col. 0899C] sanctorum confessorum tuorum Floridi et Amantii orationes ab omnibus nos emundet peccatis. Per.

Communio. Divina libantes mysteria, quae pro horum sanctorum confessorum tuorum Floridi et Amantii veneratione tuae obtulimus majestati, praesta, quaesumus, Domine, ut per ea veniam mereamur peccatorum, et coelestis gratiae donis reficiamur. Per.



IN HONOREM OMNIUM SANCTORUM.

Oratio. Concede, quaesumus, omnipotens Deus, ut intercessio nos sanctae Dei genitricis semper virginis Mariae, et omnium coelestium virtutum, sanctorumque omnium apostolorum, martyrum, confessorumque, atque virginum, et omnium electorum [Col. 0899D] ubique laetificet, ut dum eorum merita recolimus, patrocinia sentiamus. Per.

Secreta. Oblatis, Domine, placare muneribus, et intercedente beata Maria cum omnibus sanctis tuis a cunctis nos defende periculis. Per.

Communio. Sumpsimus, Domine, beatae Mariae semper virginis, et omnium sanctorum tuorum commemorationem recolentes sacramenta coelestia, praesta, quaesumus, ut quod temporaliter gerimus, aeternis gaudiis consequamur. Per.



IN HONOREM OMNIUM SANCTORUM QUORUM RELIQUIAE IN ECCLESIA SUNT.

Oratio. Concede, quaesumus, omnipotens Deus, ut sancta Dei genitrix Maria, sanctique tui apostoli, martyres, confessores, virgines, atque omnes sancti, [Col. 0900A] quorum in ista continentur ecclesia patrocinia, nos ubique adjuvent, quatenus hic in illorum praesenti suffragio, tranquilla pace in tua laude laetemur. Per.

Secreta. Munera tuae, misericors Deus, majestati oblata benigno, quaesumus, suscipe intuitu, ut eorum nobis precibus fiant salutaria, quorum sacratissimae in hac basilica reliquiae reconduntur. Per.

Communio. Divina libantes mysteria. quaesumus, Domine, ut beatae Mariae semper virginis, et eorum nos ubique intercessio protegat, quorum hic sacra gaudemus praesentia. Per.



IN FESTO SANCTORUM OMNIUM.

Oratio. Deus, qui nos beatae Mariae semper virginis et beatorum apostolorum, martyrum, confessorum, [Col. 0900B] virginum, atque omnium simul sanctorum continua laetificas commemoratione, praesta, quaesumus, ut quos quotidiano veneramur officio, etiam pia conversatione sequamur exemplo Per.

Secreta ut in editis.

Communio. Praesta nobis, Domine, quaesumus, intercedentibus beatae Mariae semper virginis et omnium sanctorum tuorum meritis, ut quae ore contingimus, pura mente capiamus. Per.



PRO SALUTE VIVORUM ET MORTUORUM.

Oratio. Pietate tua, quaesumus, Domine, omnium nostrorum solve vincula delictorum, et intercedente beata Maria semper virgine cum omnibus sanctis pontificem nostrum et omnem congregationem illi [Col. 0900C] commissam, et nos famulos tuos ac famulas, atque locum istum omni sanctitate custodi, omnesque affinitate et familiaritate nobis junctos, et omnes Christianos a vitiis purga, virtutibus illustra, pacem et salutem nobis tribue, hostes visibiles et invisibiles remove, inimicis nostris charitatem largire, et omnibus fidelibus vivis et defunctis in terra viventium vitam et requiem aeternam concede. Per.

Secreta. Deus, qui per singularis corporis tui hostiam totius mundi solvisti delicta, hac oblatione placatus, maculas peccatorum nostrorum absterge, et omnium Christianorum fidelium vivorum atque mortuorum peccata dimitte, eisque praemia aeterna concede. Per.

Communio. Sumpta, quaesumus, Domine, sacramenta [Col. 0900D] omnia vitia famuli tui pontificis nostri et nostra detergant, omnemque pravitatem et infirmitatem, seu etiam hostium rabiem atque subitam mortem meritis beatae Mariae virginis et omnium sanctorum a nobis procul repellant, et omnibus fidelibus vivis et defunctis prosint ad veniam pro quorum tibi sunt oblata salute. Per.



MISSA AD POSTULANDAM GRATIAM SPIRITUS SANCTI.

Deus, cui omne cor patet, etc., ut in editis quoad tres orationes.

Lectio libri sapientiae. Spiritus disciplinae effugiet fictum, etc., usque habet vocis.



MISSA PRO EPISCOPO VIVO.

Oratio eadem, quae in editis pro papa.

Secreta. In famulo tuo pontifice nostro, quaesumus, [Col. 0901A] Domine, bonos mores placatus institue; tu in eo, quod tibi placitum sit, dignanter infunde, ut et dignus sit, et tua valeat beneficia promereri. Per.

Communio. Haec, quaesumus, Domine, etc., ut in editis.



ALIA MISSA PRO SEMETIPSO SACERDOTE.

Oratio. Suppliciter te, piissime Deus, Pater omnipotens, qui es creator omnium rerum, deprecor, ut, dum me famulum tuum coram omnipotentia majestatis tuae graviter deliquisse confiteor, per intercessionem beatae Mariae semper virginis et omnium sanctorum tuorum manum misericordiae tuae mihi porrigas, quatenus dum hanc oblationem tuae pietatis offero, quod nequiter admisi, clementissime [Col. 0901B] digneris me absolvere. Per.

Secreta. Deus misericordiae, Deus pietatis, Deus indulgentiae, indulge, quaeso, et miserere mei servi tui, et sacrificium quod pietatis tuae gratiae humiliter offero, benigne digneris suscipere, et peccata, quae labentibus vitiis contraxi, beatae Mariae semper virginis, et omnium sanctorum tuorum pius ac propitius et misericors indulgeas, et locum poenitentiae ac lacrymarum flumina concede, ut veniam merear accipere delictorum. Per.

Communio. Deus, qui vivorum es Salvator omnium, qui non vis mortem peccatorum, nec laetaris in perditione morientium, te suppliciter deprecor, ut concedas mihi veniam peccatorum meorum, ut admissa defleam, et postmodum flenda, non admittam: [Col. 0901C] ut cum mihi extrema dies finisque vitae advenerit, emundatum delictis omnibus me angelus sanctitatis suscipiat. Per.



MISSA PRO AMICO VIVENTE.

Oratio. Deus qui justificas impium, et non vis mortem peccatorum, majestatem tuam suppliciter deprecamur, ut famulum tuum, N. de tua misericordia confidentem, coelesti protegas benignus auxilio, et assidua protectione conserves, ut tibi jugiter famuletur et nullis tentationibus a te separetur. Per.

Secreta. Hujus, Domine, quaesumus, virtute mysterii et a propriis nos munda delictis, et famulum tuum N. ab omnibus absolve peccatis. Per.

[Col. 0901D] Communio. Purificent nos, Domine, quaesumus, sacramenta quae sumpsimus, et famulum tuum N. ab omni culpa liberum esse concede, et qui conscientiae reatu constringitur, coelestis remedii plenitudine glorietur. Per.



PRO AMICIS VIVENTIBUS.

Oratio. Omnipotens sempiterne Deus, miserere famulis tuis, et dirige eos secundum tuam clementiam in viam salutis aeternae, ut te donante tibi placita cupiant, et tota virtute perficiant. Per.

Secreta. Proficiat, quaesumus, Domine, haec oblatio, quam tuae supplices offerimus majestati, ad salutem famulorum tuorum, ut providentia tua eorum vita inter adversa et prospera ubique dirigatur. Per.

[Col. 0902A] Communio. Sumentes, Domine, perpetuae sacramenta salutis tuam deprecamur clementiam, ut per ea famulum tuum N. ab omni adversitate protegas. Per.



ALIA PRO AMICIS.

Oratio. Deus, qui charitatis dona per gratiam sancti Spiritus tuorum cordibus infudisti, da famulis tuis N. pro quibus tuam deprecamur clementiam, salutem mentis et corporis, ut te tota virtute diligant, et quae tibi placita sunt tota devotione perficiant. Per.

Secreta. Miserere, quaesumus, Domine, famulis tuis, pro quibus hoc sacrificium laudis tuae offerimus majestati, ut per haec sacramenta supernae benedictionis gratiam obtineant, et gloriam aeternae [Col. 0902B] beatitudinis acquirant. Per.

Communio. Divina libantes mysteria, quaesumus, Domine, ut haec salutaria sacramenta illis proficiant ad prosperitatem et pacem, pro quorum dilectione, haec tuae obtulimus majestati. Per.

Alia. Deus, qui supplicum tuorum vota per charitatis officia suscipere dignaris, da famulis tuis in tua proficere dilectione, ut et tibi secura mente deserviant, et in tua pace semper assistere mereantur. Per.



MISSA PRO PECCATIS.

Oratio. Exsultatio divina, pietas paterna, majestas immensa, te supplex tremensque deprecor pro famula tua N. ut des ei mentem puram, charitatem que perfectam, in actibus sinceritatem, in corde [Col. 0902C] puritatem, in opere virtutem, in moribus disciplinam, ut quod nos, licet indigni, ante conspectum majestatis tuae fideliter devoteque pro ipsa clementiae tuae offerimus, pietatis tuae gratia obtinendo cognoscat. Per.

Secreta. Indulge, Domine, supplicanti mihi famulo tuo, da indulgentiam poscendi, ut secure tibi Domino Deo nostro victimam pro famula tua N offerre valeam, ut pro delictis suis veniam obtineat, et per te pariter sancta munera consecuta ad salutem aeternae gratiae cum tuo adjutorio possit pervenire. Per.

Communio. Confirma hoc, Deus, quod operatus es in nobis, et custodi gratiam, quam nobis conterre [Col. 0902D] dignatus es, tuorum intercessione sanctorum, et donum tuae misericordiae famulae tuae conferre dignare. Per.



MISSA ALIA PRO PECCATIS.

Oratio. Deus misericordiae, Deus indulgentiae, indulge quaeso, et miserere famulo tuo N. ut delictorum, quae tibi ex ore aperuit, nulla in eo macula reservetur interius, sed per poenitentiae luctum ad tua mereatur pervenire promissa. Per.

Lectio Ezechielis prophetae. Convertimini ad me, etc., usque dicit Dominus.

Sequentia sancti Evangelii secundum Matthaeum. In illo tempore: Discumbente Jesu, etc., usque peccatores in poenitentiam.

Secreta. Respice, quaesumus, Domine, ad preces [Col. 0903A] famuli tui in qui tibi mente et corde se peccasse graviter confitetur; et praesta, ut per oblationem tui corporis et sanguinis, quam tibi pro ipso offerimus veniam impetrare valeamus. Per.

Communio. Refecti, quaesumus, Domine, datis tuis, te supplices exoramus, ut converso fratre nostro ad viam justitiae, fontem lacrymarum in eum concutias, et ne ultra lugenda committat, eum paterna pietate custodi. Per.



PRO CONFITENTIBUS PECCATA SUA.

Oratio. Exaudi, quaesumus, Domine, supplicum preces, etc., ut in litaniis editis.

Secreta. Hostias tibi, Domine, placationis offerimus, ut delicta nostra miseratus absolvas et pacem nobis concedas. Per.

[Col. 0903B] Communio. Praesta nobis, aeterne Salvator, ut percipientes hoc munere veniam peccatorum de tois semper beneficiis gloriemur



MISSA PRO PECCATIS.

Oratio. Deus, qui peccantium non vis animas perire, sed culpas, contine poenam quam meremur, et quam precamur super nos effunde clementiam tuam, ut de moerore gaudium tuae misericordiae consequi mereamur. Per.

Secreta. Subveniat nobis, Domine, quaesumus, sacrificii praesentis oblatio, quae nos et ab universis erroribus potenter absolvat, et a totius eripiat perditionis incursu. Per.

Communio. Exaudi, Domine, gemitum populi tui ne plus apud te valeat offensio delinquentium, quam [Col. 0903C] misericordia tua indulta fletibus supplicantium. Per.



PRO REMISSIONE PECCATORUM.

Oratio et secreta, ut in editis.

Communio. Quos munere coelesti reficis, Domine, divino tuere praesidio, ut tuis mysteriis perfruentes nullis subdamur adversis, et a cunctis iniquitatibus nostris exue nos omnipotens Deus, et in tua fac pace gaudere. Per.



MISSA PRO MALIS COGITATIONIBUS.

Oratio et secreta, ut in editis.

Communio. Per hoc sacrificium, quaesumus, Domine, quod tuae obtulimus majestati, ab omnibus cor famuli tui emunda tentationibus. Per.



MISSA PRO PETITIONE LACRYMARUM.

[Col. 0903D] Oratio et Postcommunio, ut in editis.

Secreta. Haec sacrificia, quaesumus, Domine, quae tuae pietati obtulimus, nobis proficiant ad nostrorum veniam peccatorum, et miserationis tuae semper tribuant solatium. Per.



MISSA PRO TRIBULATIONE

Oratio. Ineffabilem misericordiam tuam, quaesumus, Domine, nobis clementer ostende, ut simul nos a peccatis exuas et a poenis quas pro his meremur eripias. Per.

Secreta. Purificet nos, Domine, quaesumus, muneris praesentis oblatio, et dignos sacra participatione perficiat. Per.

Communio. Praesta, Domine, quaesumus, ut a terrenis [Col. 0904A] affectibus expiati ad superni plenitudinem sacramenti, cujus libavimus sancta tendamus. Per.



ALIA MISSA

Oratio. Deus, qui contritorum non despicis gemitum, et moerentium non spernis affectum, adesto precibus nostris, quas pietati tuae pro tribulatione nostra offerimus, implorantes ut nos clementer suscipias, et solo bonitatis tuae intuitu tribuas, ut quidquid contra nos diabolicae atque humanae moliuntur adversitates, ad nihilum redigas, et consilio misericordiae tuae allidas, quatenus nullis adversitatibus laesi, sed ab omni tribulatione et angustia liberati, gratias tibi in Ecclesia tua referamus. Per.

Secreta. Deus, qui tribulatos corde sanas, ad [Col. 0904B] hanc propitius hostiam dignanter attende, et qua totius mundi voluisti laxari delicta, pro tribulatione nostra clementer assume, nostraque cuncta discrimina solve, tribulationem attende, miserias pelle, angustias et pressuras amove, ut exuti ab omnibus, quae patimur, malis, in tuis semper delectemur exsultare beneficiis. Per.

Communio. Dimitte, quaesumus, Domine, peccata nostra, et tribue nobis misericordiam tuam, orisque nostri alloquio deprecatus nostram humilitatem attende, vincula solve, delicta dele, tribulationem inspice, adversitatem repelle, effectumque petitionis nostrae jugiter clementer exaudi. Per.



MISSA IN TEMPORE BELLI.

Oratio. Omnipotens et misericors Deus a bellorum [Col. 0904C] nos, quaesumus, turbine fac quietos, quia bona nobis praestabis, si pacem dederis et mensis et corporis. Per.

Secreta. Sacrificium, etc., ut in editis.

Communio. Sacrosancti corporis et sanguinis Domini nostri Jesu Christi refectione confortati, supplices te rogamus, omnipotens Deus, ut hoc remedio singulari ab omnium peccatorum nos cogitatione purifices, et a periculorum munias incursione cunctorum. Per eumdem.



MISSA PRO PERSEQUENTIBUS

Oratio. Hostium nostrorum, quaesumus, Domine Deus, elide superbiam, et per intercessionem beatae Mariae Virginis, et omnium sanctorum dexterae tuae [Col. 0904D] virtute prosterne. Per.

Secreta. Hujus, Domine, quaesumus, virtute mysterii per intercessionem beatae Mariae Virginis et omnium sanctorum a nostris mundemur occultis, et ab inimicorum liberamur insidiis. Per.

Communio. Vivificet, quaesumus, Domine, propitiatio tui sancta mysterii, et per merita beatae Mariae Virginis, et sanctorum omnium pariter nobis expiationem tribuat et munimen. Per.



MISSA IN TEMPORE MORTALITATIS. Oratio et secreta ut in editis.

Communio. Sacramenta nos, quaesumus, Domine, tua sancta sumentes, et ab omni propitius iniquitate et periculo defende. Per.



MISSA PRO ITER AGENTIBUS. Oratio et secreta ut in editis.
[Col. 0905A]

Communio. Deus infinitae misericordiae et majestatis immensae, quem nec spatia locorum, nec intervalla temporum, ab his, quos tueris, abjungunt, adesto famulis tuis in te ubique fidentibus, et per omnem, quam ituri sunt viam, dux eis et comes esse dignare; nihil eis adversitatis noceat, nil difficultatis obsistat, cuncta eis salubria, cuncta sint prospera, ut sub ope dexterae tuae quidquid justo expetierint desiderio celeri consequantur effectu. Per.



MISSA IN DIE DEPOSITIONIS DEFUNCTI, III, vel VII, vel XXX. Oratio ut in editis die tertio.

[Col. 0905B] Secreta. Adesto, Domine, supplicationibus nostris, et hanc oblationem, quam tibi offerimus pro anima famuli tui N. in die depositionis ejus tertio (vel septimo vel tricesimo), placidus ac benignus assume. Per

Communio. Omnipotens sempiterne Deus, collocare dignare animas famulorum famularumque tuarum, illorum quorum diem celebramus depositionis, in sinibus Abraham, Isaac et Jacob, ut cum dies agnitionis tuae advenerit, inter sanctos tuos et electos resuscitari praecipias. Per.



MISSA PRO UNO SACERDOTE DEFUNCTO.

Oratio. Beati Floridi confessoris tui, quaesumus, Domine, intercessione nos protege, et animam famuli tui sacerdotis sanctorum tuorum junge consortiis. [Col. 0905C] Per.

Secreta. Suscipe, quaesumus, Domine, hostias placationis et laudis quas tibi in honorem beati Floridi confessoris tui consecrandas deferimus, et pro requie famuli tui sacerdotis N. tibi suppliciter immolamus. Per.

Communio. Ascendant ad te, Domine, preces nostrae, et animam famuli tui sacerdotis N. gaudia aeterna suscipiant, et quem fecisti adoptionis participem, jubeas haereditatis tuae esse consortem. Per.



MISSA PRO DIACONIBUS DEFUNCTIS.

Oratio. Adesto, Domine, supplicationibus nostris, et animae famulorum tuorum diaconorum, et omnium clericorum tuae propitiationis abundantiam et [Col. 0905D] indulgentiam consequantur, et lucis perpetuae tribuas eis mansionem. Per.

Secreta. Exaudi nos, sancte Pater omnipotens, aeterne Deus, ut his sacris muneribus placatus animas omnium famulorum tuorum diaconorum redemptio sempiterna possideat. Per.

Communio. Omnipotens aeterne Deus, suscipe propitius preces nostras pro animabus famulorum tuorum diaconorum, ut in lucis regione eas in sanctorum tuorum numero facias aggregari. Per.



MISSA PRO SUBDIACONIBUS.

Oratio. Deus, cui proprium est misereri semper et parcere, etc., ut in editis.

Secreta. Offerimus tibi, Domine, hostias placationis et laudis, ut perpetuae misericordiae largitate [Col. 0906A] animas famulorum tuorum subdiaconorum in lucis aeternae perficias regione gaudere. Per.

Communio. His sacrificiis, quaesumus, omnipotens Deus, purgentur animae et spiritus famulorum tuorum subdiaconorum, ut ad indulgentiam et refrigerium sempiternum pervenire mereantur. Per.



MISSA PRO UNO DEFUNCTO.

Oratio. Omnipotens sempiterne Deus, cui nunquam sine spe misericordiae supplicatur, propitiare animae famuli tui, ut qui de hac vita in tui nominis confessione discessit, sanctorum tuorum numero facias aggregari. Per.

Secreta. Propitiare, quaesumus, Domine, animae famuli tui N., pro quo tibi hostias placationis offerimus, et, quia in hac luce in fide mansit catholica, [Col. 0906B] in futura vita ei retributio coelestis gaudii condonetur. Per.

Communio. Praesta, quaesumus, omnipotens Deus, ut anima famuli tui N. ab angelis lucis suscepta in praeparata habitacula deduci facias beatorum. Per.



MISSA PRO PLURIBUS DEFUNCTIS.

Oratio. Deus, cujus misericordiae non est numerus, suscipe propitius pro animabus famulorum tuorum preces nostras, et lucis eis laetitiam atque in regione sanctorum tuorum societatem concede. Per.

Secreta. Pro requie, Domine, animarum famulorum tuorum N. suscipe hostiam, quam tu Deo Patri pro nobis obtulisti benignam, ut qui causa hominum descendisti de coelis, te redeunte mereantur numerari in consortio sanctorum, qui cum Deo Patre et [Col. 0906C] Spiritu sancto vivis et regnas in saecula saeculorum.

Communio. Haec nos communio, Domine, purget a crimine, et animabus famulorum tuorum coelestis gaudii tribuat consortium, ut ante thronum gloriae tuae segregatae cum dextris, nihil commune habeant cum sinistris. Per.



MISSA PLURIMORUM DEFUNCTORUM.

Oratio. Deus, cui proprium est semper misereri, et preces exaudire supplicantium, propitiare animabus famulorum tuorum N., ut te miserante a peccatorum vinculis absoluti, ad aeternae beatitudinis requiem pervenire mereantur. Per.

Secreta. Suscipe, clementissime Pater, pro commemoratione famulorum tuorum N. hostiam placationis [Col. 0906D] et laudis, ut sacrificii praesentis oblatio ad refrigerium animarum eorum te miserante perveniat. Per.

Communio. Absolve, quaesumus, Domine, animas famulorum tuorum N. ab omnium vinculo delictorum, ut in resurrectionis gloria inter sanctos tuos resuscitati respirent. Per.



MISSA PRO FEMINA DEFUNCTA.

Oratio. Omnipotens sempiterne Deus, conditor et redemptor animarum, qui animabus sanctorum tuorum aeternae beatitudinis praemium contulisti, praesta, quaesumus, ut anima famulae tuae N. quam de hoc saeculo migrare jussisti, cujus commemorationem agimus, sanctorum consortio perfrui mereatur. Per.

[Col. 0907A] Secreta. Pro anima famulae tuae N. hostiam, Domine, quaesumus, suscipe benignus oblatam, ut per hoc singulare officium vinculis horrendae mortis exuta vitam mereatur aeternam. Per.

Communio. Inclina, quaesumus, aurem tuam supplicationibus nostris, et animae famulae tuae perpetuae lucis tribue mansionem. Per.



MISSA PRO DEFUNCTIS FEMINIS. Oratio et secreta ut in editis pro una defuncta.

Communio. Inveniant, quaesumus, Domine, animae famularum tuarum lucis aeternae consortium, cujus perpetuae gratiae consecutae sunt sacramentum, per resurgentem e mortuis Jesum Christum Dominum nostrum, qui tecum vivit et regnat Deus, in unitate Spiritus sancti per omnia saecula saeculorum.



MISSA IN HONOREM SANCTAE TRINITATIS.
[Col. 0907B]

Benedicta sit sancta Trinitas atque indivisa unitas; confitebimur ei, quia fecit nobiscum misericordiam suam.

Psal. Benedicamus Patrem et Filium. R\. Benedictus es, Deus, qui intueris abyssos, et sedes super cherubim. V\. Benedicite Deum, coeli coelorum, quia fecit nobiscum misericordiam suam. Alleluia. V\. Benedictus es, Domine Deus patrum nostrorum, et laudabilis in saecula.


Offertorium et communio, ut in editis.



IN HONOREM SANCTAE CRUCIS.

Nos autem gloriari oportet in cruce Domini nostri Jesu Christi, in quo est salus, vita et resurrectio nostra, per quem salvati et liberati sumus.

[Col. 0907C] Psal. Deus misereatur. R\. Christus factus est pro nobis obediens usque ad mortem, mortem autem crucis. V\. Propter quod et Deus exaltavit illum, et dedit illi nomen, quod est super omne nomen. Alleluia. V\. Nos autem gloriari oportet in cruce Domini nostri Jesu Christi.


Offertorium et communio, ut in editis.



IN HONOREM SANCTAE MARIAE.

Vultum tuum deprecabuntur, etc. Psal. Eructavit. R\. Diffusa est gratia, etc. V\. Propter veritatem, etc. Alleluia. V\. Specie tua et pulchritudine tua, etc.

Offertorium. Adducentur Regi virgines post eam, proximae ejus afferentur tibi.

[Col. 0907D] Communio. Regina mundi dignissima, Virgo Maria perpetua, intercede pro nostra pace et salute, quae genuisti Christum Dominum sine virili semine.



IN SANCTI MICHAELIS.

Benedicite Dominum, omnes angeli ejus, potentes virtute, qui facitis verbum ejus, ad audiendam vocem sermonum ejus.

Psal. Benedic, anima mea. R\. Benedicite Dominum omnes angeli ejus, potentes virtute, qui facitis verbum ejus.

V\. Benedic, anima mea, Dominum, et omnia interiora mea nomen sanctum ejus. Alleluia.

V\. Concussum est mare, et contremuit terra, ubi archangelus Michael descendebat de coelo.

[Col. 0908A] Offertorium. Stetit angelus super aram templi habens thuribulum aureum in manu sua, et data sunt ei incensa multa, et ascendit fumus aromatum in conspectu Dei. Alleluia.

Communio. Benedicite, omnes angeli Domini, Dominum, hymnum dicite, et superexaltate eum in saecula.



IN HONOREM SANCTI SPIRITUS.

Charitas Dei diffusa est in cordibus nostris. Alleluia, per inhabitantem Spiritum ejus in nobis. Alleluia, Alleluia.

Psal. Domine Deus. R\. Beata gens cujus est Dominus Deus eorum, populus quem elegit Dominus Deus in haereditatem sibi.

V\. Verbo Domini coeli firmati sunt, et Spiritu oris [Col. 0908B] ejus virtus eorum. Alleluia.

V\. Veni, sancte Spiritus, reple tuorum corda fidelium, et tui amoris in eis ignem accende

Offertorium. Emitte Spiritum tuum, et creabuntur, et renovabis faciem terrae; sit gloria Domini in saecula. Alleluia.

Communio. Spiritus sanctus docebit vos, Alleluia, quaecunque dixero vobis. Alleluia.


Sequentia.
    Sancti Spiritus adsit nobis gratia,
    Quae corda nostra sibi faciat habitacula?
    Expulsis inde cunctis vitiis spiritualibus.
    Spiritus alme illustrator omnium,
    Horridas nostrae mentis purga tenebras.
    [Col. 0908C] Amator sancte sensatorum semper cogitatuum,
    Infunde unctionem tuam, clemens, nostris sensibus.
    Tu purificator omnium flagitiorum Spiritus,
    Purifica nostros oculos interioris hominis,
    Ut videri supremus Genitor possit a nobis
    Mundi cordis quem soli cernere possunt oculi.
    Prophetas tu inspirasti, ut praeconia Christi praecinuissent inclyta.
    Apostolos confortasti, ut tropaeum Christi per totum mundum veherent.
    Quando machinam per Verbum suum fecit Deus coeli, terrae, maria,
    Tu super aquas facturus eos nomen tuum expandisti, Spiritus.
    Tu animabus vivificandis aquas fecundas.
    [Col. 0908D] Tu aspirando das spiritales esse homines.
    Tu divisum per linguas mundum et ritus adunasti,
    Idololatras ad cultum Dei revocans, magistrorum optime.
    Ergo nos supplicantes tibi exaudi propitius, sancte Spiritus,
    Sine quo preces omnes cassae creduntur et indignae Dei auribus,
    Tu qui omnium saeculorum sancte.
    Qui nominis docuisti instincte complectendo, Spiritus,
    Ipse hodie apostolos Christi
    Donans munere insolito et cunctis inauditis saeculis, Hunc diem gloriosum fecisti.





MISSA PRO PECCATIS.
[Col. 0909A]

Misereris omnium, etc, ut in editis usque ad Alleluia.

Graduale. Alleluia. V\. Domine, exaudi orationem meam, et clamor meus ad te veniat.

Offertorium. Miserere mei, Deus, secundum magnam misericordiam tuam. Dele, Deus, iniquitatem meam.

Communio. Inclina aurem tuam, accelera ut eruas nos.



IN FESTO PLURIMORUM MARTYRUM.

Sapientiam sanctorum narrent populi, et laudes eorum enuntiet Ecclesia, nomina autem eorum vivent in saeculum saeculi.

Psal. Magnus. R\. Justorum animae in manu Dei [Col. 0909B] sunt, et non tanget illos tormentum malitiae. Visi sunt oculis insipientium mori, illi autem sunt in pace, Alleluia. Sancti tui, Domine, florebunt sicut lilium, sicut odor balsami erunt ante te.

Offertorium. Exsultabunt sancti in gloria, laetabuntur in cubilibus suis, exsultationes Dei in faucibus eorum.

Communio. Ego vos elegi de mundo ut eatis et fructum afferatis.



IN FESTO CONFESSORUM.

Sacerdotes tui, Domine, induantur, etc., ut in editis.

Psal. Memento. R\. Sacerdotes ejus induant salutari, et sancti ejus exsultatione exsultabunt. Illuc producam cornu David, paravi lucernam Christo [Col. 0909C] meo. Alleluia. Sancti tui, Domine.

Offertorium. Exsultabunt sancti in gloria.

Communio. Justorum animae in manu Dei sunt, et non tanget illos tormentum malitiae. Visi sunt oculis insipientium mori, illi autem sunt in pace.



OFFICIUM DE VIRGINIBUS.

Vultum tuum. Psal. Eructavit. R\. Propter veritatem et mansuetudinem, etc. Audi, filia, et vide, etc. Specie tua, etc.

Offertorium. Diffusa est gratia in labiis tuiis; propterea benedixit te Deus in aeternum et in saeculum saeculi.

Communio. Dilexisti justitiam, et odisti iniquitatem; propterea unxit te Deus, Deus tuus.

[Col. 0910A] Sequentia sancti Evangelii secundum Marcum. In illo tempore dixit Jesus discipulis suis: Videte, vigilate et orate, etc., usque ad omnibus dico: Vigilate inclusive.



OFFICIUM SANCTAE MARIAE.

Salve, sancta parens, enixa puerpera regem, qui coelum terramque regit in saecula saeculorum

Psal. Virgo Dei Genitrix, quem totus non capit orbis, in tua se clausit viscera factus homo. R\. Benedicta et venerabilis es, Virgo Maria, quae sine tactu pudoris inventa es Mater Salvatoris. Virgo, Dei Genitrix, quem totus non capit orbis, in tua se clausit viscera factus homo. Alleluia. V\. Post partum Virgo inviolata permansisti: Dei Genitrix, intercede pro nobis.


Sequentia.
[Col. 0910B]
    Hac clara die turma festiva dat praeconia,
    Mariam concrepando symphonia nectarea.
    Mundi Domina, quae est sola castissima virginum Regina.
    Salutis causa, vitae porta, atque coeli referta gratia.
    Nam ad illam sic nuntia olim sunt facta angelica:
    Ave, Maria, gratia Dei plena per saecula.
    Mulierum pia agmina intra semper benedicta
    Virgo et gravida Mater intacta, prole gloriosa:
    Cui contra Maria haec reddit famina:
    In me quomodo tua fient nuntia?
    [Col. 0910C] Viri novi nullam certe copulam,
    Ex quo atque nata sum incorrupta.
    Diva missus ita reddit affata:
    Flatu sacro plena fies, Maria.
    Nova offerens gaudia sancto plena nati per exordia.
    Intra tui uteri claustra regnat, qui gubernat aethera
    Omnia, qui dat tempora pacifica.
    Sequentia sancti Evangelii secundum Lucam.
    In illo tempore repleta est Elisabeth, etc., usque ad salutari meo inclusive.
    Offertorium. Ave, Maria.
    Communio. Beata viscera Mariae, quae portaverunt aeterni Patris Filium.





EXCERPTA EX SECUNDO CODICE AVELLANENSI
[Col. 0909]


MISSA PRO TRIBULATIONE.
[Col. 0909D]

Salus populi ego sum, dixit Dominus; de quacunque tribulatione clamaverint ad me, exaudiam eos et ero illorum Dominus in perpetuum. Psal. Attendite, popule. Gloria.

Oratio. Omnipotens sempiterne Deus, moestorum consolatio, laborantium fortitudo, perveniant ad te preces de quacunque tribulatione clamantium, ut omnes sibi in necessitatibus suis misericordiam tuam gaudeant adfuisse. Per.

[Col. 0910D] Lectio libri Sapientiae. Miserere nostri, Deus, etc., usque ad verba ut enarrent mirabilia tua, Domine, Deus noster.

Graduale. Propitius esto, Domine, peccatis nostris, nequando dicant gentes: Ubi est Deus eorum?

V\. Adjuva nos Deus salutaris noster, et propter honorem nominis tui, Domine, libera nos. Alleluia. Psal. Domine, exaudi orationem meam, et clamor meus ad te veniat.

Sequentia sancti Evangelii secundum Lucam. In [Col. 0911A] illo tempore dixit Jesus discipulis suis: Quoniam oportet semper orare, etc., usque ad vindictam illorum inclusive.

Offertorium. Si ambulavero in medio tribulationis, vivificabis me, Domine, et super iram inimicorum meorum extendes manum tuam, et salvum me fecit dextera tua.

Secreta. Has tibi, Domine, offerimus hostias pro salute nostra et pro omnibus angustiis nobis ingruentibus, quatenus corpora et animas nostras Spiritus sancti gratia liberare atque illuminare digneris. Per.

Communio. Amen dico vobis, quidquid orantes petitis, credite quia accipietis, et fiet vobis.

Ad communionem. Da nobis, Domine, quaesumus, [Col. 0911B] de tribulatione laetitiam, ut qui diu pro peccatis nostris affligimur, intercedentibus omnibus sanctis tuis, in tua misericordia respiremus. Per.



ALIA MISSA PRO TRIBULATIONE.

Salus populi ego sum, dicit Dominus.

Oratio. Deus, Pater orphanorum, judexque viduarum, lacrymas Ecclesiae tuae miseratus intende, illamque tua misericorditer eripiat majestas, quam nulla terrena defendit potestas. Per.

Lectio Jeremiae prophetae. Si iniquitates nostras contenderunt, etc., usque ad nos, Domine, Deus noster.

Graduale. Propitius esto, Domine, adjuva nos, Deus. Alleluia. Domine, exaudi.

[Col. 0911C] Evangelium. Quoniam oportet.

Offertorium. Si ambulavero.

Secreta. Haec hostia, Domine, quam pro infidelium bellis offerimus, tibi sit accepta, ut per hanc, quod devote poscimus, te adjuvante consequamur. Per.

Communio. Amen, dico vobis.

Ad communionem. Deprime, quaesumus, Domine Deus, jura tyrannorum tibi adversantium, ut discant te fore protectorem Ecclesiae tuae tuo pretioso sanguine redemptae. Per.



INCIPIT ORDO AD CATHECUMENUM FACIENDUM.

Interroga primo de nomine ejus, hoc est, quo nomine vult vocari, et dicto sancti nomine.

Quare venisti ad Ecclesiam? R\. Christianus fieri.

Quid petis? R\. Fidem.

[Col. 0911D] Fides quid tibi praeparat? R\. Vitam aeternam.

Abrenuntias Satanae? R\. Abrenuntio et omnibus pompis ejus; abrenuntio et omnibus operibus ejus.

Credis in Deum Patrem omnipotentem, Creatorem coeli et terrae? R\. Credo.

Credis et in Jesum Christum Filium ejus unicum Dominum nostrum, natum et passum? R\. Credo.

Credis et in Spiritum sanctum, sanctam Ecclesiam catholicam, sanctorum communionem, remissionem peccatorum, carnis resurrectionem, vitam aeternam? R\. Credo.

Deinde insufflet in faciem ejus tribus vicibus sacerdos, dicendo: Exi ab eo, immunde spiritus, da honorem [Col. 0912A] Jesu Christo Filio ejus et Spiritui sancto paraclito.

Deinde signat eum in fronte, dicens: Signum sanctae + crucis Domini nostri Jesu Christi in fronte tua pono.

Deinde et in pectore signet, dicens: Signum salutis + Domini nostri Jesu Christi in pectus tuum pono. Accipe signum + crucis Christi tam in corde, quam in fronte. Sume fidem coelestium praeceptorum; talis esto moribus, ut templum Dei esse possis. Gaudeas ingressus in Ecclesiam Dei evasisse te laqueos mortis, laetus agnosce idola, respue simulacra, cole Deum Patrem omnipotentem et Jesum Christum Filium ejus, qui cum eo et Spiritu sancto vivit et regnat Deus in aeterna saecula saeculorum.

[Col. 0912B] Amen.

Alia oratio. Omnipotens sempiterne Deus, etc.

Alia: Preces nostras, etc. Alia: Deus, qui humani generis, etc.

Alia oratio: Exorcismus salis, etc., ut in Rituali Romano.

Bene+dic, omnipotens Deus, hanc creaturam salis benedictione coelesti in nomine Domini + Jesu Christi et in virtute Spiritus sancti, ad effugandum inimicum, quam tu, Domine, sanctificando + sanctifices, benedicendo bene+dicas, fiatque omnibus accipientibus perfecta medicina, permanens in visceribus sumentium in nomine Domini + Jesu Christi qui venturus est in Spiritu sancto judicare.

[Col. 0912C] Tunc accipiat de ipso sale, et ponatur in ore infantis: Accipe sal sapientiae, propitiatus sit in vitam aeternam. Amen.

Dominus vobiscum. R\. Et cum.

Oratio. Deus patrum nostrorum, etc., ut in Rituali edito.

Deinde apprehendat dexteram, et introducat eum in ecclesiam, sic dicendo: Ingredere in templum Domini, ut habeas partem cum Christo.



INCIPIT ORDO AD SYMBOLUM FACIENDUM.

Deus Abraham, etc., ut in edito Rituali.

Adjuratio contra daemonem: Ergo, maledicte diabole, etc., ut supra in Ritualibus, cum hoc tantum discrimine, quod in ms. non ponitur conclusio.

Adjuratio super feminam. Deus coeli, etc. ut in editis, [Col. 0912D] absque tamen conclusione.

Adjuratio super masculum. Deus, immortale praesidium, etc., ut in editis.

Alia adjuratio communis. Ergo, audi, maledicte, etc., ut in editis.

Exorcismus. Exorcizo te, immunde spiritus, in nomine Patris et Filii et Spiritus sancti, ut exeas et recedas ab hoc famulo Dei; ipse tibi imperet, maledicte damnate, qui pedibus super mare ambulavit, et Petro mergenti dexteram porrexit. Ergo exorcizo te, immunde spiritus, per + Patrem, et Fi+lium, et Spiritum + sanctum, ut exeas et recedas ab hoc famulo Dei: ipse enim tibi imperat, maledicte damnate, qui caeco nato oculos aperuit, et quatriduanum [Col. 0913A] Lazarum de monumento suscitavit. Ergo sit, etc.

Dominus vobiscum. Et cum spiritu tuo.

Oratio. Aeterna, etc., ut in editis.

Lectio. Haec dicit dominus. Omnes sitientes, etc., usque ad in crassitudine animae vestrae.

Graduale. Venite, filii, audite me, timorem Domini docebo vos. V\. Accedite ad eum, et illuminamini, et facies vestrae non confundentur.

Sequentia sancti Evangelii secundum Matthaeum. In illo tempore oblati sunt Jesu parvuli, etc., usque ad abiit inde.

Et tunc dicatur: Pater noster, et Credo in Deum. Et alius homo levet eum, non ille qui tenet, dicendo similiter: Pater noster, et Credo in Deum.



INCIPIT ORDO BAPTISMI AD SUCCURRENDUM.
[Col. 0913B]

Medelam tuam deprecor, Domine sancte, Pater omnipotens, aeterne Deus, qui tribuisti humanis infirmitatibus erigere famulum tuum aegritudinis langore depressum, et omnem sensum ejus dignare tuis visitationibus refovere, quatenus gratia baptismi tui possit cum gaudio sanitatem accipere. Expelle itaque ab eo cunctam contrariae valetudinis tutelam, ut ad gratiam tuam gratanter occurrat; releva quem redimere dignatus es, ut baptismi sit in illo palma, non mortis, et gloriosum semper bajulet quod accepit signaculum sanctae + crucis.

Conjuratio. Nec te lateat, etc., ut in editis, praeter conclusionem in nomine Domini Jesu Christi.

Initium sancti Evangelii secundum Matthaeum. Liber [Col. 0913C] generationis Jesu Christi Filii Abraham. Abraham autem genuit Isaac, Isaac autem genuit Jacob, Jacob autem genuit Judam et fratres ejus. Ex ea generatione nata est Virgo Maria Mater Domini nostri Jesu Christi.

Initium sancti Evangelii secundum Lucam. Fuit in diebus Herodis, etc., usque ad sine querela.

Sequentia sancti Evangelii secundum Marcum. Initium Evangelii Jesu Christi, etc., usque ad omnis caro salutare Dei.

Initium sancti Evangelii secundum Joannem. In principio erat Verbum et Verbum erat apud Deum, et Deus erat Verbum. Hoc erat in principio apud Deum. Omnia per ipsum facta sunt et sine ipso factum [Col. 0913D] est nihil, etc. Et sic totum dicatur.



BENEDICTIO AQUAE AD BAPTIZANDUM INFIRMUM.

In primis dicantur litaniae. Deinde sequitur haec oratio.

Exaudi nos, omnipotens Deus, et hujus aquae substantiae immisce virtutem, ut abluendi per eam sanitatem simul et vitam mereamur aeternam. Per.


Exorcismus aquae.

Exorcizo te, creatura aquae, in nomine + Dei Patris omnipotentis, et in nomine Jesu Christi Filii ejus +, et in virtute Spiritus sancti +, ut omnis virtus adversarii, et omnis incursio Satanae, omneque phantasma eradicare, et explantare et effugare ab hac creatura aquae, ut sit fons aquae salientis in vitam aeternam, ut qui ex ea baptizatus fuerit, fiat [Col. 0914A] templum Dei vivi, et Spiritus sanctus habitet in eo in remissionem omnium peccatorum. In nomine Domini Jesu Christi, qui venturus est, exorcizo te, creatura aquae, per Deum + vivum, per Deum + sanctum, per Deum totius creaturae, qui te in principio separavit ab arida, et in quatuor fluminibus exire jussit, totam terram irrigare praecepit, qui pedibus supra mare ambulavit. et a Joanne in Jordane baptizatus est; qui te una cum sanguine suo produxit, et discipulis suis in te baptizare jussit dicens: Ite, baptizate omnes gentes, in nomine Patris et Filii et Spiritus sancti. Unde adjuro te, aqua, per Deum + vivum, ut efficiaris aqua sancta +, aqua benedicta +, aqua quae abluas sordes, et mundes peccata, ut, cum descenderis in te infans Christi, fias fons aquae salientis [Col. 0914B] in vitam aeternam. In nomine Domini Jesu Christi, in vitam aeternam. Amen.

(Ad marginem codicis adest haec rubrica: deinde sacerdos mittat cereum accensum in fontem, dicens: Descendat in hanc plenitudinem fontis virtus Spiritus sancti. Post hoc aspergat fontem chrismate, dicens: Infusio Chrismatis, salutis et aquae, sit in nomine Domini nostri Jesu Christi in vitam aeternam. Amen.

Deinde sufflet in aqua tribus vicibus et mittat chrisma in modum crucis +; deinde tangat et nares et aures de sputo, dicens ad aurem illius sinistram: Ephphetha, quod est adaperire; tu autem, diabole, effugare; appropinquabit enim judicium Dei.

Postea vero tangat ei pectus, et inter scapulas de [Col. 0914C] oleo exorcizato cum pollice crucem faciendo; et vocato nomine ejus dicat:

Abrenuntias Satanae? R\. Abrenuntio. Et omnibus operibus ejus? R\. Abrenuntio. Et omnibus pompis ejus? R\. Abrenuntio. (In margine adnotatur: Fuge, immunde spiritus, da honorem Deo vivo et vero. Exi, immunde spiritus, da locum Spiritui sancto.)

Interroget: Credis in Deum Patrem? etc, ut supra, usque ad ultimum responsum Credo.

Et interroget eum tribus vicibus ita dicendo: Vis baptizari? R\. Volo (ter).

Et ego te baptizo in nomine Patris, et merge, et Filii, et merge, et Spiritus sancti, et merge.

Baptizato autem infante, faciat presbyter signum [Col. 0914D] crucis de chrismate cum pollice in vertice ejus cum invocatione sanctae Trinitatis, dicens: In nomine Patris et Filii et Spiritus sancti; et dicat hanc orationem:

Deus omnipotens et Pater Domini nostri Jesu Christi, qui te regeneravit ex aqua et Spiritu sancto, quique dedit tibi remissionem omnium peccatorum, ipse te liniat chrismate salutis in Christo Jesu Domino nostro. Pax tibi in vitam aeternam. Amen.



INCIPIT ORDO AD POENITENTIAM DANDAM.

In primis dicit sacerdos: Domine Deus omnipotens, propitius esto mihi peccatori, ut digne possim tibi gratias agere, qui me indignum et peccatorem ad ministerium tuum vocare dignatus es, et me exiguum et humilem constituisti intercedere ad [Col. 0915A] Dominum nostrum Jesum Christum pro peccantibus. Ideoque, dominator Domine, qui omnes homines vis salvos fieri, et ad agnitionem veritatis venire, qui non vis mortem peccatorum, sed ut convertantur et vivant, suscipe orationem meam, quam facio ante conspectum tuum pro me peccatore et pro aliis, qui ad poenitentiam ad me veniunt, Salvator.

Interrogat: Credis in Deum Patrem omnipotentem, et Filium, et Spiritum sanctum? R\. Credo.

Credis quod in ista carne, in qua nunc es, resurgere habes in die judicii, et recipere quod gessisti sive bonum, sive malum? R\. Credo.

Vis dimittere illis, qui in te peccaverunt, dicente Domino: Si non remiseritis peccata hominibus; [Col. 0915B] nec Pater vester dimittet vobis peccata vestra? R\. Volo.

Dicat: In manus tuas, Domine, commendo spiritum meum. Tribus vicibus capitulum suscepimus, Deus, misericordiam tuam usque dextera tua. Psal: Magnus Dominus. Gloria. Kyrie, Christe, Kyrie, Pater noster. Et ne. Capitulum convertere, Deus, aliquantulum. Et deprecare. Salvos fac servos et ancillas tuas, Deus meus. Nihil proficiat inimicus. Et filius iniquitatis. Mitte ei, Deus, auxilium de sancto. Et de Sion, Domine, exaudi orationem meam. Et clamor meus. Dominus vobiscum. Et cum.

Oratio. Suscipere digneris, Domine sancte, Pater omnipotens, aeterne Deus, hunc famulum tuum, qui [Col. 0915C] viam erroris dimittere cupit, et ad viam veritatis currere desiderat: praesta, quaeso, Domine, ut sicut eum ex aqua et Spiritu sancto dono tuae gratiae regenerare dignatus es, ita concede propitius, ut per veram sanctamque confessionem sanctae Ecclesiae tuae aggregari mereatur. Per.

Alia. Exaudi, Domine, preces nostras, et confitenti tibi parce peccatis, ut quem conscientiae suae reatus accusat, indulgentiae tuae miseratio absolvat. Per.

Alia. Praeveniat huic famulo tuo, quaesumus, Domine, misericordia tua, ut omnes iniquitates ejus celeri indulgentia deleantur. Per.

Deinde septem psalmos cum lectione. Capitulum. Converte nos, Deus, salutaris noster. Et averte. [Col. 0915D] Fiat, Deus, misericordia tua. Sicut speravimus. Domine, exaudi orationem: Et clamor meus. Dominus vobiscum.

Oratio. Precor, Domine, clementiam tuam, et misericordiam majestatis tuae, ut huic famulo tuo peccata et facinora confitenti veniam relaxes, et praeteritorum criminum culpas dimittere digneris; qui humeris tuis ovem perditam reduxisti ad caulas, et qui publicani precibus et confessione placatus es, tu etiam huic famulo tuo placare, Domine, tu hujus preces benignus suscipe, remitte ei omnia crimina et peccata, et da ei pro suppliciis veniam, pro moerore laetitiam, pro morte vitam; et qui ad tantam spem coelestis apicis devolutus est, [Col. 0916A] de tua misericordia confidens ad aeterna gaudia te protegente perveniat. Per.

Alia oratio. Majestatem tuam, Domine sancte, Pater omnipotens, aeterne Deus qui non mortem vis peccatorum, sed vitam semper inquiris, te suppliciter exoramus, respice flentem famulum tuum ad te prostratum, ejusque planctum in gaudium tuae miserationis converte; scinde delictorum saccum, et indue eum laetitiam salutarem, ut post longam peregrinationis famem de sanctis altaribus satietur, ingressus cubiculum Regis in ipsius aula benedicat nomen gloriae tuae. Per Dominum nostrum.

Benedictio. Benedicat tibi Dominus omnipotens, et custodiat te. Ostendat Dominus faciem tuam tibi, [Col. 0916B] et misereatur tui. Convertat Dominus vultum suum, et det tibi pacem.

Alia benedictio. Benedicat tibi Dominus Deus omnipotens, et custodiat te, et per abundantiam sancti Spiritus cor tuum corroboret, mentem tuam sanctificet, vitam amplificet, castimoniam decoret, atque sensus tuos in bonis operibus informet, prospera tribuat, pacem concedat, salutem conferat, quietem nutriat, charitatem foveat, et ab omnibus diabolicis et humanis insidiis sua te semper protectione defendat, ut quidquid ab eo postulaveris, clementer concedat, auferat omnia mala, quae gessisti, et tribuat tibi gratiam, quam semper rogasti. Qui vivis.

Deinde admoneat eum, et dicat: Pater noster, et [Col. 0916C] Credo in Deum. Deinde faciat eum sacerdos confiteri et accusare de peccatis suis.

Confiteor Deo omnipotenti, et beatae Mariae perpetuae Virgini, et beato Michaeli archangelo, et sanctis apostolis Petro et Paulo, et beato Blasio martyri tuo et omnibus sanctis, et vobis Patribus, mea culpa, mea culpa, mea culpa; quia peccavi in cogitatione, locutione, delectatione, consensu, verbis et opere, in adulterio, in perjurio, in homicidio, in falso testimonio, in sacrilegio, in furto, in rapina, in concupiscentia, in avaritia, mea culpa, mea culpa, mea culpa. Peccavi in quinque sensibus corporis mei, visu, auditu, gustu, odoratu et tactu, mea culpa. Peccavi in octo principalibus [Col. 0916D] vitiis, et in septem criminalibus peccatis, et in omnibus vitiis meis malis, quibuscunque miser homo peccare potest. Unde precor beatam Virginem Mariam, et beatum Michaelem archangelum, et sanctos apostolos Petrum et Paulum, et beatum Blasium martyrem tuum, et omnes sanctos et sanctas Dei, et vos, Patres, orare pro me peccatore Dominum nostrum Jesum Christum. Et unde volo recipere poenitentiam pro vita et morte.

Absolutio. Nos ex parte Dei omnipotentis et beatae Mariae perpetuae Virginis et beati Michaelis archangeli, et beatorum apostolorum Petri et Pauli, et beati Blasii martyris, et omnium sanctorum ac sanctarum, ex officio nostro damus, et confirmamus vobis verum judicium, et veram poenitentiam [Col. 0917A] de omnibus peccatis vestris, sicut sancti Patres praecipiunt, et justa justitia est, et ab hac hora in antea state sub jugo poenitentiae, et sub fructu poenitentiae, et si morte praeoccupati fueritis, et non potestis accedere ad sacerdotem, et ad aliam poenitentiam, per istam poenitentiam faciat Dominus pervenire animas vestras ad vitam aeternam. Amen.


Quando sacerdos imponit poenitentiam.

Nos vobis imponimus poenitentiam de omnibus peccatis vestris, quae volentes aut nolentes commisistis, unde confessi estis, vel quae in vos nescienter sunt abscondita, ut redimatis ea per orationem, et sacrificium, et jejunium atque eleemosynam, [Col. 0917B] et usque ad terminum vitae vestrae in ipsa poenitentia permaneatis, et si morte praeoccupati fueritis, per istam poenitentiam faciat Dominus pervenire animas vestras ad vitam aeternam. Amen.

Absolutio. Intercedente beata Maria semper Virgine cum omnibus sanctis, misereatur vestri omnipotens Deus, et dimittat vobis omnia peccata vestra, praeterita, praesentia. Liberet vos ab omni opere malo, salvet et confirmet vos in omni opere bono, et perducat vos cum angelis et archangelis ad vitam sempiternam. Amen. Indulgentiam et remissionem et absolutionem omnium peccatorum vestrorum, gratiam sancti Spiritus tribuat vobis omnipotens, pius et misericors Dominus. Amen.

Capitulum. Salvos fac servos tuos et ancillas [Col. 0917C] tuas, Deus meus, sperantes in te. Mitte eis, Domine, auxilium de sancto. Et de Sion. Exsurge, Domine, adjuva nos. Et libera. Domine, exaudi orationem. Et clamor meus. Dominus vobiscum. Et cum spiritu.

Oratio. Omnipotens sempiterne Deus, qui dedisti famulis et famulabus tuis in confessione verae fidei aeternae Trinitatis gloriam agnoscere, etc.

Absolutio. Omnipotens sempiterne Deus qui habet potestatem dimittendi peccata hominum, et sanctus Petrus apostolus cui dedit Christus potestatem ligandi atque solvendi, et aliis discipulis suis, dicens: Quorum remiseritis peccata, remittuntur eis in aeternum: ipse quoque Deus absolvat vos ab omnibus peccatis vestris, et pro istis peccatis non reddatis [Col. 0917D] rationem in judicii. Et si transieritis de isto saeculo, absolvat vos omnipotens Deus, Jesus Christus Dominus noster. Qui cum Patre et Spiritu sancto vivit. Respiciat ad vos Deus, et det vobis angelum, qui vos ubique custodiat, mentes regat, opera confirmet, votum perficiat, vitam dirigat, praeterita indulgeat, praesentia emendet, futura meditetur in vos. Ipse vos benedicat de coelis, qui proprio sanguine suo vos redemit in terris. Qui cum Patre et Spiritu sancto, etc.

Benedictio. Benedicat te Deus Pater, qui in principio Verbo cuncta creavit. Amen. Benedicat te Dei Filius, qui de sede paterna descendit pro nostra salute in terris. Amen. Benedicat te Spiritus sanctus, [Col. 0918A] qui in specie columbae in fluenta Jordanis super Christum requievit. Amen. Ipse vos in Trinitate et unitate sanctificet, quem omnes homines venturum exspectant Judicem. Per. Bene + dictio Dei omnipotentis, Patris + et Filii + et Spiritus sancti + custodiat corpus tuum, animam tuam et spiritum tuum, hic et in perpetua saecula saeculorum. Amen.



INCIPIT ORDO AD VISITANDUM INFIRMUM.

Primum dicatur: Pax huic domui. Amen. Dominus vobiscum. R\. Et cum spiritu tuo.

Respice, Domine, propitius super hunc famulum tuum, et opem ferre digneris super lectum doloris ejus. Impone manum tuam super manus ejus et impera aegritudini ejus, ne meam peccatoris manum [Col. 0918B] spernat infirmitas, sed ad vocationem nominis tui vereatur et fugiat, et hic famulus tuus languore indulto ad sanitatem refectus, resurgat, et praesentetur Ecclesiae tuae, ut referat gratias nomini sancto tuo.

Sana me, Domine, quoniam conturbata sunt omnia ossa mea, et anima mea turbata est valde. Et tu, Domine, usquequo? Convertere, et eripe animam meam. Domine, ne in ira.

Antiphona. Erat quidam regulus, cujus filius infirmabatur Capharnaum. Hic, cum audisset quia Jesus veniret in Galilaeam, rogabat eum, ut sanaret filium ejus Psal. Beati quorum. Antiphona. Domine, puer meus jacet paralyticus in domo, et male torquetur: Amen dico tibi, ego veniam, et curabo eum. Psal. Domine, ne in ira tua.

[Col. 0918C] Alia antiphona. Cor contritum et humiliatum Deus non spernit, sed propter magnam misericordiam tuam miserere mei, Deus. Psal. Miserere mei.

Alia antiphona. Domine, descende, ut sanes filium meum, priusquam moriatur. Ait ei Jesus: Vade, filius tuus vivit. Psal. Domine, exaudi orationem meam.

Alia antiphona. Domine, non sum dignus ut intres sub tectum meum, sed tantum, dic verbo, et sanabitur puer meus. Psal. De profundis.

Alia antiphona. Cum sol autem occidisset, omnes qui habebant infirmos variis languoribus, ducebant illos ad J. sum et sanabantur. Psal. Domine, exaudi orationem. Kyrie eleison, Christe eleison, Kyrie eleison. Pater noster. Et ne nos.

[Col. 0918D] Capitulum. Ostende nobis, Domine, misericordiam tuam. R\. Et salutare. Salvum fac servum tuum, R\. Deus meus, sperantem in te. Esto ei, Domine, turris fortitudinis. R\. A facie inimici. Mitte ei, Domine, auxilium de sancto. R\. Et de Sion. Nihil proficiat inimicus in eo. R\. Et filius iniquitatis. Domine, exaudi orationem. R\. Et clamor. Dominus vobiscum. R\. Et cum spiritu tuo.

Oratio. Deus, qui famulo tuo Ezechiae ter quinos annos ad vitam donasti, ita et hunc famulum tuum a lecto aegritudinis tua potentia erigas ad salutem. Per.

Oratio. Respice, Domine, famulum tuum in infirmitate sui corporis laborantem, et animam ejus refove, [Col. 0919A] quam creasti, ut castigationibus emendatus, continuo se sentiat medicina salvum.

Alia Oratio. Deus, qui facturae tuae pio semper dominaris affectu, inclina aurem tuam supplicationibus nostris, et famulum tuum ex adversa corporis valetudine laborantem placatus respice, et visita eum in salutari tuo, ac coelestis gratiae praesta medicinam.

Oratio. Deus qui humano generi et salutis remedium, et vitae aeternae munera contulisti, conserva famulo tuo tuarum dona virtutum, et concede ut medelam tuam non solum in corpore, sed etiam in anima sentiat. Per.

Alia oratio. Virtutum coelestium Deus, qui ab humanis corporibus omnem languorem et omnem infirmitatem [Col. 0919B] praecepti tui potestate depellis, adesto propitius huic famulo, ut, infirmitatibus fugatis et viribus receptis, nomen tuum instaurata protinus sanitate benedicat. Per.

Alia oratio. Domine sancte, Pater omnipotens, aeterne Deus, qui fragilitatem nostrae conditionis infusa virtutis tuae dignatione confirmas, ut salutaribus remediis pietatis tuae et corpora nostra et membra vegetentur, super hunc famulum tuum propitius intende, ut omni necessitate corporea infirmitatis exclusa, gratia in eo pristinae sanitatis perfecta reparetur.

Oratio. Exaudi, Domine, preces nostras, et confitentium tibi parce peccatis, ut quem conscientiae reatus accusat, indulgentia tuae propitiationis absolvat. [Col. 0919C] Per.

Alia oratio. Deus, humani generis benignissime conditor, qui hominem invidia diaboli ab aeternitate dejectum unici Flii tui sanguine redemisti, vivifica hunc famulum tuum, quem tibi nullatenus mori desideras, et qui non derelinquis devium, assume correctum; moveant pietatem tuam, quaesumus, Domine, hujus famuli tui lacrymosa suspiria, tu ejus medere vulneribus, tu jacenti manum porrige salutarem, ne Ecclesia tua aliqua sui corporis portione vastetur, ne grex tuus detrimenta sustineat, ne de familiae tuae damno inimicus exsultet, ne renatum lavacro salutari mors secunda possideat. Tibi ergo preces supplices effundimus, tu parce [Col. 0919D] confitenti, ut sic in hac mortalitate sua peccata defleat, qualiter in tremendi judicii die sententiam damnationis aeternae evadat, et nesciat quod terret in tenebris, quod stridet in flammis, atque ab erroris via ad iter reversus justitiae nequaquam ultra vulneribus saucietur, sed integrum sit ei et perpetuum, et quod gratia tua contulit, et quod misericordia reformavit. Per eumdem.

Hic sacerdos interroget infirmum, si vult accipere unctionem. Cum responderit: Volo, tunc faciat ei confessionem. Sacerdos ungat eum, visum et caeteros sensus, dicendo: Deus, in nomine tuo, Deus in adjutorium. Psal. Beati immaculati. Per istam unctionem, et suam piissimam misericordiam indulgeat tibi Dominus quidquid peccasti per visum. Per [Col. 0920A] istam unctionem, etc., peccasti per auditum. Per istam unctionem, etc., peccasti per gustum. Per istam unctionem, etc., peccasti per odoratum. Per istam unctionem, etc., peccasti per tactum. Per istam unctionem, etc., peccasti per ardorem libidinis. Per istam unctionem, etc., peccasti per incessum pedum.

Deinde lavet sacerdos manus suas et dicat:

Salvum fac servum tuum, Deus meus. Esto ei, Domine, turris. A facie inimici. Mitte ei, Domine, auxilium de sancto. Et de Sion. Nihil proficiat inimicus. Et filius iniquitatis. Domine, exaudi orationem. Et clamor. Dominus vobiscum. Et cum spiritu.

Oratio. Omnipotens sempiterne Deus, qui per beatum [Col. 0920B] Jacobum apostolum tuum nos docuisti: Infirmatur quis in vobis? inducat presbyteros Ecclesiae, et orent super eum, ungentes eum oleo in nomine Domini, et oratio ejus fidei salvabit infirmum, et allevabit eum Dominus, et si in peccatis sit, dimittentur ei, te supplices exoramus, ut hic famulos tuus per mysterium nostrae unctionis donum tuae sanctae pietatis, peccatorum suorum veniam consequi, et ad vitam aeternam venire mereatur. Per.

Alia oratio. Deus misericors, Deus clemens, qui secundum multitudinem miserationum tuarum peccata poenitentium deles, et praeteritorum criminum culpas venia remissionis evacuas, respice super hunc famulum tuum, et remissionem sibi omnium peccatorum suorum tota cordis confessione poscentem [Col. 0920C] deprecatus exaudi; renova in eo, piissime Pater, quidquid terrena fragilitate corruptum est, vel quidquid diabolica fraude violatum est, et in unitate corporis Ecclesiae tuae, percepta remissione, restitue; miserere, Domine, gemitum ejus lacrymarum, et non habentem fiduciam nisi in tua misericordia ad sacramentum reconciliationis admitte. Per.

His expletis orationibus, sacerdos communicet infirmum, dicens: Corpus Domini nostri Jesu Christi mundet te ab omni peccato, et conservet animam tuam in vitam aeternam. Amen.

Post datum corpus dicit capitulum: Salvum fac servum tuum, Deus meus. Mitte ei, Domine. Et de Sion. Domine, exaudi orationem. Et clamor. Dominus [Col. 0920D] vobiscum. Et cum spiritu.

Oratio. Domine sancte Pater omnipotens, aeterne Deus, te fideliter deprecamur pro famulo tuo fratre nostro, percipiente Eucharistiam sacrosanctam Filii tui Domini nostri Jesu Christi corporis et sanguinis; tam corpori quam animae sit salus. Per eumdem Dominum.

Igitur, ut mox viderit eum ad exitum appropinquare, communicet eum, etiam si comederit, quia communio erit ei adjutorium.



LITANIAE.

    Christe, audi nos. (ter.)
    Sancte Abel, ora pro eo.
    Sancte Isaac, or.
    Sancte Henoch, or.
    [Col. 0921A] Sancte Abraham, or.
    Sancte Jacobe, or.
    Sancte Elia, or.
    Sancte Isaia, or.
    Sancte Jeremia, or.
    Sancte Ezechiel, or.
    Sancte Daniel, or.
    Sancte Osee, or.
    Sancte Joel, or.
    Sancte Abdia, or.
    Sancte Habacuc, or.
    Sancte Jona, or.
    Sancte Nahum, or.
    Sancte David, or.
    Sancte Sophonia, or.
    [Col. 0921B] Sancte Joannes Baptista, or.
    Omnes sancti patriarchae et prophetae, orate pro eo.
    Kyrie eleison, Christe eleison, Kyrie eleison.
    Pater noster. Et ne nos.


Capitulum. Ego dixi: Domine, miserere mei. Sana animam meam, quia peccavi tibi.

Requiem aeternam dona ei, Domine. Et lux perpetua luceat ei.

Ne intres in judicium cum servo tuo. Quia non justificabitur.

Domine, libera animam ejus. Misericors et miserator.

Delicta juventutis et ignorantias, Ne memineris, Domine.

Ne perdas cum impiis, Deus, Et cum viris sanguinum.

[Col. 0921C] Complaceat tibi, Deus, ut eripias. Domine, in auxilium ejus respice.

Domine exaudi orationem. Et clamor meus ad te.

Dominus vobiscum.

Et cum spiritu tuo.

Oratio. Deus, cui soli competit medicinam praeparare post mortem, tribue, quaesumus, ut anima famuli tui terrenis exuta contagiis, in tuae redemptionis sorte numeretur. Per.

Finita oratione inchoet: Passio Domini secundum Matthaeum. In illo tempore dixit Jesus discipulis suis: Scitis quia post biduum Pascha fiet, etc.


Aliae litaniae.

    [Col. 0921D] Christe, audi nos. (ter.)
    Sancta Maria, ora pro eo.
    Sancte Stephane, or.
    Sancte Laurenti, or.
    Sancte Clemens, or.
    Sancte Xiste, or.
    Sancte Corneli, or.
    Sancte Cypriane, or.
    Sancte Sylvester, or.
    Sancte Georgi, or.
    Sancte Benedicte, or.
    Sancte Chrysogone, or.
    Sancte Cosma, or.
    Sancte Damiane, or.
    Sancte Vitalis, or.
    [Col. 0922A] Sancte Gervasi, or
    Sancte Nazari, or.
    Sancte Celse, or.
    Sancte Vite, or.
    Sancte Modeste, or.
    Sancte Cassiane, or.
    Kyrie eleison, Christe eleison, Kyrie eleison.




Aliae litaniae.

    Christe, audi nos. (ter.)
    Sancte Hyppolite, or.
    Sancte Sebastiane, or.
    Sancte Pancrati, or.
    Sancte Domnine, or.
    Sancte Anthime, or.
    Sancte Alexander, or.
    [Col. 0922B] Sancte Faustine, or
    Sancte Jovite, or.
    Sancte Donate, or.
    Sancte Victor, or.
    Sancte Nabor, or.
    Sancte Felix, or.
    Sancte Fortunate, or
    Sancte Urbane, or.
    Sancte Eleutheri, or.
    Sancte Anastasi, or.
    Sancte Gregori, or.
    Sancte Maure, or.
    Sancte Isidore, or.
    Sancte Saturnine, or.
    Sancte Floriane, or.
    [Col. 0922C] Omnes sancti martyres, orate pro eo.
    Kyrie eleison, Christe, Kyrie. Pater noster. Et ne nos. Capitulum ut supra.


Oratio. Deus, qui vitam justis tribuis post mortem, et cui non pereunt moriendo fidelium corpora, sed mutantur in melius, te supplices deprecamur, ut suscipi jubeas animam famuli tui in requiem aeternam, et in congregatione justorum. Per.


Aliae litaniae.

    Christe, audi nos. (ter.)
    Sancta Maria, ora pro eo.
    Sancte Ambrosi, or.
    Sancte Hilari, or.
    Sancte Severe, or
    Sancte Barbatiane, or.
    [Col. 0922D] Sancte Leo, or.
    Sancte Valeriane, or.
    Sancte Marcelline, or.
    Sancte Antonine, or.
    Sancte Joannes Chrysostome, or.
    Sancte Eusebi, or.
    Sancte Benedicte, or.
    Sancte Syre, or.
    Sancte Martine, or.
    Sancte Augustine, or.
    Sancte Columbane, or.
    Sancte Geminiane, or.
    Sancte Marine, or.
    Sancte Justine, or.
    [Col. 0923A] Sancte Tiburti, or.
    Sancte Gaudenti, or.
    Sancte Paule, or.
    Sancte Machari, or.
    Sancte Savine, or.
    Omnes sancti confessores, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Deus, fidelium conditor et redemptor, animae famuli tui remissionem omnium tribue peccatorum, ut indulgentiam, quam semper optavit, consequatur et requiem. Per.


Incipiunt aliae litaniae.

    Christe audi nos. (ter.)
    Pater de coeli Deus, miserere ei.
    [Col. 0923B] Fili redemptor mundi Deus, mis.
    Spiritus sancte Deus, mis.
    Sancta Trinitas et unus Deus, mis.
    Sancta Maria, ora pro eo.
    Sancte Michael, or.
    Sancte Gabriel, or.
    Sancte Raphael, or.
    Omnes sancti angeli et archangeli, orate pro eo.
    Sancte Petre, or.
    Sancte Paule, or.
    Sancte Andrea, or.
    Sancte Joannes, or.
    Sancte Jacobe, or.
    Sancte Philippe, or.
    Sancte Bartholomaee, or.
    [Col. 0923C] Sancte Matthaee, or.
    Sancte Thoma, or.
    Sancte Simon, or.
    Sancte Thaddaee, or.
    Sancte Mathia, or.
    Sancte Barnaba, or.
    Sancte Cleopha, or.
    Sancte Timothee, or.
    Sancte Marce, or.
    Omnes sancti apostoli et evangelistae, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Oramus, omnipotens Deus, ut animam famuli tui clementer suscipias, qui ad tuum sanctum imperium sui reliquit corporis domicilium, dumque [Col. 0923D] te jubente ad terram revertitur, animam quam regenerare dignatus es baptismo, aggregari praecipias justorum consortiis. Per.


Aliae litaniae.

    Christe audi nos. (ter.)
    Sancta Susanna, ora pro eo.
    Sancta Felicitas, or.
    Sancta Euphemia, or.
    Sancta Caecilia, or.
    Sancta Perpetua, or.
    Sancta Scholastica, or.
    Sancta Columba, or.
    Sancta Anna, or.
    Sancta Elisabeth, or.
    [Col. 0924A] Sancta Agatha, or
    Sancta Agnes, or.
    Sancta Lucia, or.
    Sancta Christina, or.
    Sancta Anastasia, or.
    Sancta Eugenia, or.
    Sancta Innocentia, or.
    Omnes sanctae virgines, orate pro eo.
    Omnes sancti et sanctae Dei, orate pro eo.
    Kyrie eleison, Christe eleison, Kyrie eleison. Pater noster. Et ne nos.


Oratio. Deus, cui proprium est misereri semper et parcere, suscipe deprecationem nostram pro famulo tuo, et quem delictorum catena constringit, miseratio tuae pietatis absolvat. Per.


[Col. 0924B] Aliae litaniae.

    Christe audi nos. (ter.)
    Sancta Maria, intercede pro eo.
    Sancta Dei Genitrix, int.
    Sancta Mater Domini, int.
    Sancta chorus cherubim, int.
    Sancte chorus seraphim, int.
    Sancte chorus angelorum, int.
    Sancte chorus patriarcharum, int.
    Sancte chorus apostolorum, int.
    Sancte chorus martyrum, int.
    Sancte chorus doctorum, int.
    Sancte chorus sacerdotum, int.
    Sancte chorus levitarum, int.
    Sancte chorus monachorum, int.
    [Col. 0924C] Sancte chorus innocentum, int.
    Sancte chorus virginum, int.
    Omnis chorus omnium sanctorum, int.
    Fili Dei, miserere ei. (bis.)
    Redemptor mundi, mis.
    Ut veniam ei dones, te rogamus.
    Ut vitam ei dones, te rog.
    Ut sanctum paradisum ei dones, te rog.
    Ut locum refrigerii ei dones, te rog
    Ut ei parcas, te rog.
    Ut ei indulgeas, te rog.
    Ut misericordiae et indulgentiae locum ei dones, te rog.
    Ut peccatorum ejus non recorderis, te rog.




[Col. 0924D] Aliae litaniae.

    Christe, audi nos. (ter.)
    Propitius esto, parce ei, Domine.
    Propitius esto, libera eum, Domine.
    Ab ira tua, lib.
    A poena inferni, lib.
    A damnatione aeterna, lib.
    A potestate diaboli, lib.
    A poenarum locis, lib.
    A morte secunda, lib.
    A gehenna ignis, lib.
    A locis obscuris, lib.
    Ab omni angustia, lib.
    A peccatorum ultione, lib.
    A supplicio tormentorum, lib.
    [Col. 0925A] Ab omni malo, lib.
    Kyrie eleison, Christe eleison, Kyrie eleison. Pater noster. Et ne nos.


Oratio. Omnipotens sempiterne Deus, conservator animarum, qui quos diligis, corripis, et quos recipis, pie ad emendationem coerces, te invocamus, Domine, ut medelam tuam conferre digneris animae famuli tui, qui in corpore membrarum debilitationem, vim laboris, stimulas sustinet infirmitatis: da ei, quaesumus, gratiam tuam piam esse, ut in hora exitus illius de corpore absque peccati macula tibi datori proprio per manus sanctorum repraesentari mereatur anima ejus. Per.

Incipit commendatio animae, antequam egrediatur de corpore.

[Col. 0925B] Subvenite, sancti Dei. Suscipiat te Christus.

Proficiscere, anima Christiana, de hoc mundo, in nomine Dei Patris + omnipotentis, qui te creavit, in nomine Jesu Christi + Filii Dei vivi, qui pro te passus est, in nomine Spiritus sancti +, qui in te effusus est. Adjuvet sancta Trinitas per intercessionem sanctorum angelorum, et archangelorum, thronorum et dominationum, principatuum et potestatum, et omnium virtutum, cherubim, seraphim, et omnis humani generis, quidquid a Deo susceptum est, patriarcharum et prophetarum, apostolorum et martyrum, confessorum et virginum, sacerdotum et levitarum, et omnium Ecclesiae catholicae graduum, monachorum et anachoretarum. Hodie factus sit in pace locus tuus, et habitatio tua in Jerusalem coelestem. [Col. 0925C] Per Dominum.

Suscipiat te sanctus Michael archangelus, qui militiae coelestis meruit principatum. Obvient tibi sancti angeli Dei, et perducant te in civitatem sanctam Jerusalem. Suscipiat te beatus Petrus apostolus, cui a Deo claves regni coelorum traditae sunt. Adjuvet te sanctus Paulus, qui dignus fuit esse vas electionis Dei. Intercedat pro te sanctus Joannes electus Dei apostolus, cui revelata sunt secreta coelestia. Orent pro te omnes sancti et electi Dei apostoli, quibus a Domino data est potestas ligandi atque solvendi. Egredere in nomine + Patris, et + Filii, et + Spiritus sancti, qui te illuminet in vitam aeternam, et resuscitet te in prima resurrectione, in novissimo die. [Col. 0925D] Domine, sancte Pater, suscipe animam servi tui in pace, et ejus omnia peccata dimitte, Salvator mundi. Qui vivis et regnas in unitate Spiritus sancti Deus. Per.

Suscipe, Domine, animam famuli tui in bono.

Libera, Domine, animam servi tui ex omnibus periculis infernorum, et de laqueis poenarum, et de omnibus tribulationibus malis.

Libera, Domine, animam famuli tui, sicut liberasti Noe in diluvio.

Libera, Domine, animam famuli tui, sicut liberasti Eliam et Henoch de communi morte mundi.

Libera, Domine, animam servi tui, sicut liberasti Abraham per fidem et credulitatem.

Libera, Domine, animam servi tui, sicut liberasti Loth de Sodomis et de flamma ignis.

[Col. 0926A] Libera, Domine, animam servi tui, sicut liberasti David de manu Saul regis et Goliath, et de omnibus vinculis ejus.

Libera, Domine, animam servi tui, sicut liberasti tres pueros de camino ignis ardentis et de manibus iniqui regis.

Libera, Domine, animam servi tui, sicut liberasti Suzannam de falso crimine.

Libera, Domine, animam servi tui, sicut liberasti humanum genus per passionem Domini nostri Jesu Christi.

Libera, Domine, animam famuli tui, sicut liberasti Petrum et Paulum de carceribus.

Libera, Domine animam servi tui, sicut liberasti Theclam de medio spectaculo.

[Col. 0926B] Sic liberare digneris, Domine, animam hominis istius, et tecum habitare in bonis coelestibus concede. Per.

Oratio. Pio recordationis affectu, fratres charissimi, commemorationem facimus chari nostri, quem Dominus de laqueo tentationis hujus saeculi assumpsit, obsecrantes misericordiam Dei nostri, ut ipse ei tribuere dignetur placitam et quietam mansionem et remittat omnes lubricae temeritatis offensas, ut, concessa venia plenae indulgentiae, quidquid in hoc saeculo proprio reatu deliquit, totum ineffabili pietate ac benignitate sua deleat et abstergat. Quod ipse praestare dignetur, qui cum Patre et Spiritu sancto vivit et regnat.

Oratio. Deus, cui omnia vivunt, et cui non pereunt [Col. 0926C] corpora nostra, sed mutantur in melius, te supplices deprecamur, ut famulum tuum suscipi jubeas per manus sanctorum angelorum tuorum deducendum in sinu amici tui Abrahae patriarchae, resuscitandumque in novissimo magni judicii die; et quidquid vitiorum fallente diabolo contraxit, tu, pius et misericors, ablue indulgendo.

Oratio. Suscipe, Domine, animam servi tui, quam de ergastulo hujus saeculi vocare dignatus es et libera eam de principibus tenebrarum, et de locis poenarum, ut absoluta omnium vinculo peccatorum, quietis ac lucis aeternae beatitudine perfruatur, et inter sanctos tuos in resurrectionis gloria resuscitari mereatur. Per.

[Col. 0926D] Oratio. Commendamus tibi, Domine, animam famuli tui fratris nostri, precamurque, ut propter quam ad terram tua pietate descendere dignatus es, patriarcharum tuorum in sinibus insinuari non renuas miseratus. Qui vivis et regnas.

Oratio. Migrantem in tuo nomine de hac instabili et tam incerta in sempiternam vitam illam ac laetitiam suscitare eum, Domine, in bonis coelestibus digneris. Per.


Ad corpus lavandum.

Oratio. Suscipe, Domine, animam servi tui revertentem ad te, vestem coelestem indue eam, et lava eam sancto fonte vitae aeternae, ut inter gaudentes gaudeat, et inter sapientes sapiat, et inter martyres consedeat, et inter patriarchas proficiat, et inter [Col. 0927A] prophetas et apostolos sequi Christum studeat, et inter angelos et archangelos claritatem Dei videat, et inter paradisi rutilos lapides gaudium possideat, et ministeriorum Dei notitiam agnoscat, et inter cherubim et seraphim claritatem Dei inveniat, et inter viginti quatuor seniores cantica canticorum cantantes audiat, et inter lavantes stolas suas in fonte luminis vestem suam lavet, et inter pulsantes pulset, et portas Jerusalem apertas inveniat, et inter videntes Dominum facie ad faciem videat, et inter cantantes canticum novum cantet, et inter audientes coelestem sonitum audiat. Per omnia.

Alia oratio. Suscipe, Domine, animam famuli tui ad te revertentem, de Aegypti partibus proficiscentem, [Col. 0927B] et mitte angelos tuos sanctos obviam ei, et viam justitiae, et repelle ab ea omnes principes tenebrarum; agnosce, Domine, creaturam tuam non ex diis alienis creatam, sed a te solo Deo vivo et vero, quia non est alius Deus praeter te, Domine, et non est secundum opera tua. Laetifica, Domine, animam famuli tui, et ne memineris iniquitatum ejus quas suscitavit furor mali desiderii; licet enim peccavit, tamen Patrem, et Filium, et Spiritum sanctum non negavit, sed credidit, et zelum Dei habuit, et Deum, qui fecit omnia, adoravit. Qui vivit et regnat.

Oratio. Deus, ante cujus conspectum defertur omne quod geritur; qui cum sis institutor, et de suppliciis es moderator, quaesumus pro famulo tuo, ut des ei partem cum sanctis tuis, et haereditatem [Col. 0927C] cum electis tuis. Per omnia saecula.

Oratio. Suscipe, Domine, animam servi tui in bonum habitaculum, cujus corpusculum lavandi peragimus officium, et da ei requiem in regno aeterno, id est in Jerusalem coelestem, et in sinibus patriarcharum tuorum, id est Abrahae, Isaac et Jacob, collocare digneris, ut habeat partem in beata et prima resurrectione; corpus ejus suscipe, et cum benedictis ad dexteram Dei Patris venientibus veniat, et inter possidentes vitam aeternam possideat. Per.


Incipiunt capitula, sive orationes, post corpus lavatum.

Pater noster. Et ne nos.

[Col. 0927D] Capitulum. In memoria aeterna erit justus. Ab auditu.

Ne intres in judicium cum servo tuo, Domine, Quia non justificabitur.

Ne tradas bestiis animas confitentes tibi, Et animas pauperum.

Requiem aeternam dona ei Domine, Et lux perpetua.

Domine exaudi. Et clamor.

Dominus vobiscum. Et cum.

Oratio. Deus, vitae dator, et humanorum corporum reparator, qui te a peccatoribus exorari voluisti, exaudi preces, quas speciali devotione pro anima famuli tui tibi lacrymabiliter fundimus, et liberare eum ab inferorum cruciatibus, et collocare [Col. 0928A] inter agmina sanctorum tuorum digneris; veste quoque coelesti et stola immortalitatis indui, et paradisi amoenitate confoveri jubeas. Per.

Alia oratio. Deus, qui humanarum animarum aeternus amator es, animam famuli tui, quam vera dum in corpore vixit, tenuit fides, ab omni cruciatu infernorum redde extorrem, ut segregata ab infernalibus claustris sanctorum mereatur adunari consortiis. Per Dominum nostrum Jesum Christum.

Alia oratio. Deus, apud quem mortuorum spiritus vivunt, et in quo electorum animae, deposito carnis onere, plena felicitate laetantur, praesta, supplicantibus nobis, ut animam famuli tui, quae temporali hujus saeculi caruit visu, aeterno illius lucis solatio potiatur, non eam tormentum mortis attingat, non [Col. 0928B] dolor horrendae visionis afficiat, non poenalis timor excruciet, non reorum pessima catena constringat, sed, concessa sibi delictorum omnium venia, optatae quietis consequatur gaudia repromissa.

Finitis omnibus orationibus, ponatur corpus in feretro, et aspergatur aqua sancta, et incensetur et cantent. Subvenite, sancti Dei. Suscipiat te. Deus, in nomine tuo. Beati immaculati. Et sic vadant ad ecclesiam. Cum venerint ad introitum ecclesiae, dicitur: Subvenite, sancti Dei. Et sic detur incensum et aqua sancta, et sonentur omnia signa, et ponatur feretrum in pavimento, et cantent invitatorium: Regem, etc., ut in editis, exclusive, usque ad responsorium secundae lectionis primi nocturni, cujus verba haec sunt: Qui resuscitasti puellam infra domum, et juvenem extra [Col. 0928C] portam, tu ei, Domine. Lectio Manus tuae, etc., exclusive, usque ad responsorium sequentis lectionis. Responde. Quod sic effertur: Subvenite, sancti Dei, etc., ut in editis, quando deducitur cadaver de domo. Homo natus de muliere, etc., ut in editis, usque ad responsorium sequentis lectionis. Quis mihi, ubi legitur: Ne intres in judicium cum servo tuo, Domine. In tertio nocturno: Complaceat, etc., usque ad totam lectionem. Pelli meae, cujus responsorium est: Libera me, Domine, de vi inferni, qui portas aereas confregisti, et visitasti infernum, et dedisti eis lumen, ut viderent te qui erant in poenis tenebrarum, clamantes et dicentes: Advenisti, Redemptor noster. Qui erant. Lectio: Vir fortissimus Judas. R\. Redemptor [Col. 0928D] meus vivit, et in novissimo die resurgam, et renovabuntur denuo ossa mea, et in carne videbo Dominum meum. Lauda, anima mea, Dominum; laudabo Dominum in vita mea. Et in carne. Requiem aeternam. Et in carne.

In Laudibus: Exsultabunt, etc., ut in editis, usque ad quartam antiphonam exclusive. Antiphona: Recogitabo omnes annos meos in amaritudine animae. Psal. ut in editis et usque ad antiphonam Benedictus, post quam legitur: Omne quod dat, etc. Benedictus. Ad Vesperas antiphona: Placebo Domino, etc., usque ad psalmum: Confitebor, inclusive ut in editis.

Deinde sequitur: Requiem aeternam. Et lux. Antiphona: Audivi vocem de coelo dicentem mihi: [Col. 0929A] Beati mortui, qui in Domino moriuntur. Magnificat. Psal. De profundis. Psal. Lauda. Psal. Voce. Psal. Ad Dominum. Pater noster. Et ne nos.

Oratio. Deus, cui proprium est. Alia oratio. Inclina, Domine.

Deinde sacerdos stet juxta feretrum. Interim sonentur omnia signa, quousque omnes conveniant, et accipiant candelas, et cantor stet apud feretrum et dicat. Deinde dicat sacerdos orationem. Ne intres, etc. ut in editis. R\. Qui Lazarum suscitasti. Interim, dum cantatur, incenset altare, deinde corpus, et cantor dicat: Kyrie, Christe, Kyrie; et sacerdos dicat orationem: Fac, quaesumus, ut in editis. Subvenite. Et sacerdos incenset altare, et corpus, et cantor dicat, et sacerdos dicat orationem: Inclina, Domine, etc. [Col. 0929B] R\. Libera me, Domine, etc. Dies illa, dies irae, etc. Deinde: Plangent super se omnes tribus terrae. Tremens factus sum ego, etc. Vix justus salvabitur, et ego, miser, ubi apparebo? Quid ego, miserrimus, quid dicam vel quid faciam, dum nil boni perferam ante tantum Judicem? Nunc, Christe, te deprecor, miserere, peto. Qui venisti redimere, perpetim veni salvare. Requiem aeternam, etc. Et lux, etc. Libera me, Domine. Memento mei, Deus, quia ventus est vita mea, nec aspiciat me visus hominis. Et non avertetur oculus meus ut videat bona. Quapropter non parcam ori meo, loquar in amaritudine animae meae. Nec aspiciat, etc. Deinde incensetur altare et corpus.

Hoc facto elevetur corpus defuncti de ecclesia, et vadant primitus minores cum cruce et incenso, et [Col. 0929C] aqua sancta, deinde fratres canendo: In paradisum deducant, etc. In exitu Israel, etc. Et sonent omnia signa, quousque claudatur monumentum. Aperite mihi portas justitiae, ingressus in eas confitebor Domino. Psal. Confitemini. Antiphona: Ingrediar in locum tabernaculi admirabilis usque ad domum Dei. Psal. Sicut cervus. Antiphona. Haec requies mea in saeculum saeculi, hic habitabo, quoniam elegi eam. Psal. Memento. Antiphona. De terra plasmasti me, carne induisti me. Redemptor meus Domine, resuscita me in novissimo die. Psal. Domine, exaudi orationem meam. Antiphona. Non intres in judicium cum servo tuo, Domine. Psal. Domine exaudi orationem meam. (bis.) Antiphona. Omnis spiritus laudet Dominum. Psal. Laudate Dominum. Antiphona. Requiem [Col. 0929D] aeternam dona ei, Domine, et lux perpetua luceat ei.

Ad Benedictus. Omne quod dat mihi Pater, etc.

Oratio. Absolve, Domine, animam ejus ab omni vinculo delictorum, ut in resurrectionis gloria inter sanctos et electos tuos resuscitatus respiret.

Et sacerdos incenset monumentum, et aspergat aqua sancta, et dicat has orationes, dum alii canunt psalmum.

Oratio. Oremus, fratres charissimi, pro spiritu chari nostri, quem Dominus de tentationibus hujus saeculi liberare dignatus est, cujus corpusculum hodie sepulturae traditur, ut eum pietas Domini in sinu Abrahae, Isaac et Jacob collocare dignetur, ut cum dies judicii advenerit, inter sanctos et electos [Col. 0930A] suos eum in parte dextera collocandum resuscitari faciat. Praestante Domino nostro Jesu Christo. Qui cum Patre et Spiritu sancto, etc.

Alia oratio Obsecramus misericordiam tuam, omnipotens Deus, qui hominem ad imaginem tuam creare dignatus es, ut spiritum et animam famuli tui, quem hodierna die rebus humanis exutum ad te accersiri jussisti, blande misericorditerque suscipias. Non ei dominentur umbrae mortis, nec legat eum chaos et caligo tenebrarum, sed exutus omnium criminum labe, in sinu Abrahae collocatus. locum lucis, et refrigerii se adeptum gaudeat, ut cum dies judicii advenerit, cum sanctis et electis tuis eum resuscitari jubeas. Per.

Oratio. Deus, cui omnia vivunt, et cui non pereunt [Col. 0930B] corpora nostra, sed mutantur in melius, te supplices deprecamur, ut quidquid anima famuli tui vitiorum, tuaeque voluntati contrarium, fallente diabolo, et propria voluntate atque fragilitate contraxit, tu pius et misericors abluens indulgendo, eam suscipi jubeas per manus sanctorum tuorum, deducendamque in sinu patriarcharum tuorum Abrahae scilicet amici tui, et Isaac electi tui, et Jacob dilecti tui, quo abfuit dolor et tristitia et suspirium, fidelium quoque animae felici jucunditate laetantur, et in novissimo magni judicii die, inter sanctos et electos tuos eam facias perpetuae gloriae percipere portionem, quam oculus non vidit, nec auris audivit, nec in cor hominis ascendit, quam praeparasti diligentibus te.

[Col. 0930C] Oratio. Temeritatis est, ut homo hominem, mortalis mortalem, cinis cinerem tibi, Domino Deo nostro, audeat commendare. Sed quia terra suscipit terram, et pulvis convertitur in pulverem, donec omnis caro in suam redigatur originem, inde, Deus, tuam, piissime Pater, lacrymabiliter quaesumus pietatem, ut hujus famuli tui animam, quam de hujus mundi voragine coenulenta ducis ad patriam, Abrahae amici tui sinu recipias, et refrigerii rore perfundas, sitque ab aestuanti gehennae truci incendio segregatus, et beatae requiei te donante conjunctus; et si quae illi sunt, Domine, dignae cruciatibus culpae, tu eas gratia mitissimae lenitatis indulge, nec pro peccatis recipiat vicem, sed indulgentiae [Col. 0930D] tuae piam sentiat bonitatem. Cumque finito mundi termino supernum cunctis illuxerit regnum, novus homo sanctorum omnium coetibus aggregatus, cum electis tuis resurgat in parte dextera collocandus. Per.

Alia oratio. Te, Domine sancte, Pater omnipotens, aeterne Deus, suppliciter deprecamur pro spiritu famuli tui, quem a caligine hujus saeculi ad te accersiri praecepisti, ut digneris, Domine, dare ei locum lucidum, locum refrigerii et quietis; liceat ei transire portas infernorum et poenas tenebrarum, maneatque in mansionibus sanctorum, et in luce sancta, quam olim Abrahae promisisti et semini ejus. Nullam laesionem sustineat spiritus ejus, sed, cum magnus dies ille resurrectionis ac remunerationis [Col. 0931A] advenerit, resuscitare eum digneris, Domine, una cum sanctis et electis tuis, dones ei delicta atque peccata usque ad novissimum quadrantem, tecumque immortalitatis vitam et regnum consequatur. Per.

Oratio. Viri vulneris novitate percussi et quodammodo sauciati misericordiam tuam, mundi Redemptor, flebiliter imploramus, ut chari nostri animam ad te datorem proprium revertentem blande leniterque suscipias, ut si quas illo ex carnali commoratione maculas contraxit, pietate indulgeas, oblivioni in perpetuum tradas, atque hanc eamdem laudem tibi cum caeteris redditura, ad corpus quandoque reversura, sanctorum tuorum coetibus aggregari praecipias.

[Col. 0931B] Oratio. Deus, qui et justis supplicationibus semper praesto es, qui pia vota dignaris intueri, da famulo tuo, cujus depositionis officia praestamus, cum sanctis et electis tuis beati muneris portionem. Per.

Oratio. Debitum humani corporis sepeliendi officium fidelium more complentes, Deum, cui omnia vivunt, fideliter deprecamur ut hoc corpus chari nostri a nobis in infirmitate sepultum in ordine sanctorum resuscitet et ejus spiritum sanctis ac fidelibus aggregari jubeat, cum quibus inenarrabiliter gloria et perenni felicitate perfrui mereatur. Per.

Hic finis, et corpore tumulato dicat sacerdos: Dicite Pater noster. Et ne nos ind. Capitulum. A porta inferi, Erue, Domine, animam ejus. Dominus vobiscum. [Col. 0931C] Et cum.

Oratio. Tibi, Domine, etc. ut in editis. Deinde dicat: Dele, Domine. Miserere. Pater noster. Et ne nos. A porta. Erue, Domine, animam ejus. Dominus vobiscum, Et cum.

Oratio. Deus in cujus miseratione animae fidelium requiescunt, famulis et famulabus tuis omnibus hic et ubique in Christo quiescentibus, da propitius veniam peccatorum, ut a cunctis reatibus sine fine laetentur. Per.

Benedictio. Benedictio Dei Patris + omnipotentis et Filii + et Spiritus sancti + descendat super hoc corpus. Amen. Tunc incipiat hos psalmos septem poenitentiales: Domine, ne in furore, et caeteros. Pater [Col. 0931D] noster. Et ne nos. Capitulum. A porta inferi. Erue, Domine. Dominus vobiscum. Et cum Spiritu.

Oratio. Absolve, Domine, animas famulorum famularumque tuorum, fratrum nostrorum et omnium fidelium defunctorum ab omni vinculo delictorum, ut in resurrectionis gloria inter sanctos tuos resuscitati respirent. Per.



INCIPIT ORDO QUALITER SACERDOS PRAEPARET SE AD MISSAM.

Ad manus lavandas. Psal. Quam amabilia. Psal. Benedixi. Psal. Inclina, Domine. Psal. Fundamenta. Psal. Judica me, Domine. Psal. Credidi. Kyrie eleison, Christe eleison, Kyrie eleison. Pater noster. Capitulum. Exsurge, Domine. Et libera. Deus, tu conversus vivificabis nos. Et plebs tua. Ostende [Col. 0932A] nobis, Domine, misericordiam. Et salutare. Propitius esto, Domine. Propter. Non intres in judicium. Quia non. Domine, exaudi orationem meam. Et clamor meus. Dominus vobiscum. Et cum.

Oratio. Aures tuae pietatis, mitissime Deus, inclina precibus meis, et gratia sancti Spiritus illumina cor meum, ut tuis mysteriis digne ministrare, teque aeterna charitate diligere merear. Per.

Alia oratio. Largire sensibus nostris, quaesumus, omnipotens Deus Pater, ut sicut exterius abluuntur inquinamenta manuum, sic a te mundentur pollutiones mentium, et crescat in nobis augmentum sanctarum virtutum. Per.

Ad amictum. Pone, Domine, galeam salutis in capite meo ad expugnandas et superandas omnes diabolicas [Col. 0932B] potestates. Per.

Ad albam. Indue me, Domine, vestimento salutis, et indumento justitiae et laetitiae, et tunica justitiae circumda me.

Ad cingulum. Praecinge, Domine, lumbos mentis meae, Pater clementissime, et circumcide vitia cordis mei.

Ad manipulum. Da mihi, Domine, sensum rectum, et vocem puram, ut adimplere possim laudem tuam.

Ad stolam. Stolam justitiae circumda, Domine, cervicem meum, et ab omni corruptione purifica mentem meam.

Ad casulam. Indue me, Domine, loricam fidei, et galeam salutis, in Christo Jesu Domino nostro.

[Col. 0932C] Quando ingreditur ad altare, dicit. Adjutorium nostrum in nomine Domini. Qui. Ego miser et infelix, confiteor Deo omnipotenti et beatae Mariae perpetuae Virgini, et beato Michaeli archangelo et sanctis apostolis Petro et Paulo, et omnibus sanctis, et tibi, Pater, mea culpa, mea culpa, mea culpa, quia peccavi in cogitatione, suggestione, delectatione, consensu, verbis et opere, et omnibus vitiis meis malis; unde precor beatam Virginem Mariam, et beatum Michaelem archangelum, et sanctos apostolos Petrum et Paulum, et beatum N. et omnes sanctos, et te, Pater, orare pro me peccatore Dominum nostrum Jesum Christum.

Misereatur vestri omnipotens Deus, et dimittat [Col. 0932D] vobis omnia vestra peccata praeterita et praesentia, et de futuris vos custodiat, liberet vos ab omni opere malo, salvet et confirmet vos in omni opere bono, et perducat vos cum angelis suis ad vitam aeternam. Amen.

Indulgentiam et remissionem et absolutionem omnium peccatorum, et spatium vere poenitentiae, et gratiam sancti Spiritus tribuat vobis omnipotens et misericors Dominus. Amen.

Capitulum. Deus, tu conversus. Et plebs. Ostende nobis. Et salutare. Propitius esto, Domine, peccatis. Propter nomen. Ab occultis meis. Et ab alienis. Domine, exaudi. Et clamor. Dominus vobiscum. Et cum.

Oratio. Aufer a nobis, quaesumus, Domine; omnes [Col. 0933A] iniquitates nostras, ut ad sancta sanctorum puris mereamur mentibus introire. Per.

Quando sacerdos est ad altare, dicat: Oramus te, Domine, ut per merita sanctorum tuorum, quorum reliquiae hic sunt, eorum intercessionibus, omnipotens Deus, indulgere digneris mihi omnia peccata mea. Per.

Dum cantatur epistola et graduale et alleluia, sacerdos dicat hanc orationem: Suscipe confessionem meam, una spes salutis meae, Domine Deus meus. Gula, ebrietate, fornicatione, libidine, tristitia, avaritia, ira, acedia, somnolentia, negligentia, cupiditate, invidia, malitia, odio, detractione, perjurio, falsitate, mendacio, vana gloria, levitate, ac superbia perditus sum, et omnino cogitatione, locutione, [Col. 0933B] actione, atque omnibus sensibus exstinctus sum. O Domine, qui justificas impios et vivificas mortuos, justifica me et ressuscita me, Domine Deus meus. Per Jesum Christum Filium tuum Dominum nostrum, qui tecum vivit et regnat, etc.

Maria beatissima, Mater Dei et hominis gloriosa, inter omnes mulieres benedicta, coeli et terrae Domina, super omnes angelos et archangelos exaltata, tu dignare pro me peccatore preces effundere, cujus oratio non potest ab eo qui ex te natus est, despici, nec quid aliquatenus a Filio tuo et Creatore contemni. O singularis et nova puerpera, adoro virginalis uteri tui conceptum. Adoro partum ex intemeratae Virginis flore progenitum. Adoro ex te virginitatis [Col. 0933C] tuae signaculum ineffabiliter prodeuntem. Adoro in cunabilis pueriliter vagientem. Adoro ubera materna sugentem. Ora pro me misero, beata Dei Genitrix, ut qui ex te verum hominem est dignatus induere, in mente mea non dedignetur invisibiliter habitare. Tibi etiam, piissima domina, turpitudinem corporis et animae meae confiteri non erubesco, quia in peccatis conceptus et in peccatis nutritus, et in peccatis post baptisma usque ad hanc horam cum omnibus peccatoribus conversatus animam meam in carne positam pollui, templum corporis mei de omni genere fornicationis et pollutionis et immunditiae coinquinavi. Peccavi ego miser et infelix in negligentia et in transgressione sanctae legis et omnium mandatorum Filii Dei, et officii [Col. 0933D] sacerdotalis et obedientiae mihi commissae, et omnium actuum eorum. Non est iniquitas super meam iniquitatem, super omnes peccatores saepius et gravius cecidi, plus omnibus hominibus carnalibus vitiis sive spiritualibus ab infantia mea indesinenter peccavi. Propterea mente et corpore pollutus, non sum dignus tractare vel suscipere corpus Filii tui. Nunc ergo, Mater misericordiae, ora pro me peccatore ad eumdem Filium tuum Dominum nostrum, qui passus est pro nobis, quem tu gloriosa et benedicta genuisti Deum et hominem pro redemptione omnium peccatorum.

Ad benedictionem Evangelii, diaconus petat benedictionem dicens: Benedic, jube. R\ Dominus sit in corde tuo, ut digne et competenter pronunties [Col. 0934A] Evangelium pacis. Demum osculetur Evangelium, et dicat: Pax Christi, quam nobis per Evangelium suum tradidit, confirmet et conservet corda et corpora nostra in vitam aeternam. Amen. Quando mittitur incensum in thuribulum dicit: Ab ipso bene+dicaris pro cujus amore cremaris. Deinde incensetur evangelium, quo lecto evangelium osculetur dicendo: Per istos sanctos sermones Evangelii Dominus noster Jesus Christus indulgeat mihi omnia peccata mea. Amen.

Ad corporale benedictio. In tuo conspectu, Domine, haec nostra munera tibi placita sint, ut nos tibi placere possimus.

Quando oblata super altare ponit: Tibi, Domine, Creatori meo hostiam offero pro remissione omnium [Col. 0934B] peccatorum meorum, et cunctorum fidelium tuorum viventium et mortuorum.

Quando aqua mittitur in calicem, dicat sacerdos: Ex latere Christi sanguis et aqua exiisse perhibetur, et ideo pariter commiscentur, ut misericors Deus ad medelam animarum nostrarum sanctificare dignetur.

Quando calix ponitur super altare, dicat: Offerimus tibi, Domine, calicem salutaris, humiliter implorantes clementiam tuam, ut ante conspectum divinae majestatis tuae cum odore suavitatis ascendat.

Sequitur cum cruce super utrosque: Oblatum tibi, Domine, munus sanctifica, ut nobis unigeniti tui Filii Domini nostri Jesu Christi corpus et sanguis fiat.

[Col. 0934C] Sequitur: Veni, Sanctificator, omnipotens aeterne Deus, benedic hoc sacrificium tibi praeparatum.

Sequitur: In nomine Domini nostri Jesu Christi sit hoc sacrificium immaculatum, et a te Deo vivo et vero adunatum et benedictum in saecula saeculorum. Amen.

Quando incensum ponitur in thuribulum dicat: Per intercessionem, etc., ut in editis.

Cum incensat oblata et calicem, dicat ista cum tribus crucibus super utrosque, et regyrando tribus vicibus dicat: Domine Deus noster, qui suscepisti munera Abel, Noe, Aaron, Samuel et omnium sanctorum tuorum, sic et de manu peccatorum nostrorum suscipere digneris incensum istud in conspectu tuo, [Col. 0934D] in odorem suavitatis, in remissionem peccatorum nostrorum. Per Christum.

Cum incensat oblata et calicem dicat: Incensum istud, etc., ut in editis. Sacerdos humiliter inclinet se ante altare et dicat: Suscipe, sancta Trinitas, hanc oblationem, quam tibi offert famulus tuus, et praesta ut in conspectum tuum tibi placens ascendat.

Sequitur: Suscipe, sancta Trinitas, hanc oblationem, quam tibi offero pro me peccatore, et pro famulis et famulabus tuis, qui se commendaverunt in nostris orationibus, et pro omni populo Christiano, vivis atque defunctis, ut mihi et illis proficiat ad medelam, et ad vitam aeternam.

Deinde erigat se sacerdos, et vertat se ad fratres dicens: Orate, fratres charissimi, pro me, ut meum [Col. 0935A] ac vestrum sacrificium acceptum sit in conspectu Domini.

Et illi respondeant: Suscipiat Dominus sacrificium de manibus tuis ad laudem et gloriam nominis sui, ad utilitatem quoque nostrarum animarum, totiusque Ecclesiae suae sanctae.

In Nativitate Domini praefatio: Dignum et justum est, aequum et salutare, usque aeterne Deus.

Sic in praefationibus Quadragesimae, Resurrectionis et Pentecostes.

Praefatio mortuorum. Per quem salus mundi, per quem vita luminum, per quem resurrectio mortuorum: per ipsum te, Domine, suppliciter deprecamur, ut animae famuli tui et animabus famulorum famularumque tuarum indulgentiam largire digneris perpetuam, [Col. 0935B] atque a contagiis mortalitatis exutas in aeternae salvationis partem restituas. Per quem.

Alia praefatio. Dignum et justum est, aequum et salutare. Qui nobis in Christo, unigenito Filio tuo, Domino nostro, spem beatae resurrectionis concessisti, praesta, quaesumus, ut animae, pro quibus hoc sacrificium redemptionis nostrae tuae offerimus majestati, ad beatae resurrectionis quietem te miserante cum sanctis tuis pervenire mereantur. Per eumdem Christum Dominum nostrum. Per quem.

Alia praefatio. Dignum et justum est, aequum et salutare. Qui es fons vitae, origo luminis, et auctor totius bonitatis, cujus omnipotentia deprecanda est, misericordia adoranda, pietas amplectenda, majestatem tuam humili tuo servo, et animabus omnium [Col. 0935C] fidelium Christianorum, intercedente beata et gloriosa Dei genitrice Maria cum omnibus sanctis tuis, remissionem omnium tribuas peccatorum, et ad vitam perducas feliciter sempiternam. Per Christum Dominum nostrum. Per quem.

Antequam dicat Te igitur, dicat: Aperi, Domine, os meum ad benedicendum nomen tuum sanctum, mundaque cor meum ab omnibus variis et nequissimis cogitationibus, ut exaudiri merear deprecans pro populo tuo, quem elegisti tibi, praestante Domino nostro Jesu Christo. Qui cum Patre.

Te igitur, et caetera hujus orationis, ut in editis. Hic debet sacerdos recordari nomina vivorum. Memento, Domine, etc. usque ad Libera nos, quaesumus, [Col. 0935D] Domine. In communicantes additur post Damiani nomen Blasii, et in Nobis quoque peccatoribus, post Anastasia additur Scholastica.

Libera nos, quaesumus, Domine, ab omnibus malis praeteritis, praesentibus et futuris, et intercedentibus pro nobis beata et gloriosa semperque Virgine Maria, et electis archangelis tuis Michaele, Gabriele, Raphaele, beatoque Joanne Baptista, et beatis apostolis tuis Petro et Paulo, atque Andrea, et Joanne, sanctoque Apollinare, et Laurentio, et Benedicto cum omnibus sanctis tuis: Hic signat se cum patena: da propitius pacem in diebus nostris; ut ope misericordiae tuae adjuti et a peccato simus semper liberi, et ab omni perturbatione securi. Per Dominum nostrum Jesum, etc. Per omnia saecula saeculorum. R\. Amen. [Col. 0936A] Pax Domini sit semper vobiscum. Et cum Agnus Dei. (ter.)

Cum corpus in sanguinem mittit, dicat sacerdos orationem: Fiat haec consecratio et commistio corporis et sanguinis Domini nostri Jesu Christi omnibus accipientibus nobis salus in vitam aeternam. Amen.

Deinde osculetur altare, et dicat orationem: Domine Jesu Christe, qui dixisti apostolis tuis, Pacem meam do vobis, ne respicias peccata mea, sed devotionem fidemque Ecclesiae tuae, eamque secundum voluntatem tuam purificare et adunare digneris. Qui visis.

Deinde faciat pacem, dicendo: Habete vinculum charitatis et pacis, ut apti sitis sacrosanctis mysteriis, [Col. 0936B] et pax Christi et Ecclesiae semper abundet in cordibus vestris.

Antequam accipiat corpus et sanguinem, inclinet se sacerdos ante altare, et lacrymabiliter dicat hanc orationem: Domine sancte Pater, omnipotens Deus, da mihi hoc corpus et sanguinem Domini nostri Jesu Christi ita sumere, ut merear per hoc remissionem peccatorum accipere, et tuo sancto Spiritu repleri, quia tu es Deus, et praeter te non est alius, cujus gloriosum nomen permanet in saecula saeculorum. Amen.

Alia oratio. Domine Jesu Christe, Fili Dei vivi, pastor bone, gloriosissime conditor mundi, qui ex voluntate Patris, cooperante Spiritu sancto, per mortem tuam vivificasti mundum, libera me per [Col. 0936C] hoc sacrosanctum corpus et sanguinem tuum a cunctis iniquitatibus, et universis malis meis, et fac me tuis sanctis obedire mandatis, et a te nunquam in perpetuum permittas separari, et perceptio tui corporis et sanguinis, quae indignus sumere praesumo, non mihi veniat in judicium et condemnationem, sed pro tua pietate prosit mihi ad tutamentum mentis et corporis per te, Jesu Christe, qui cum Patre et Spiritu sancto vivis et regnas in saecula saeculorum. Amen.

Tunc sacerdos dicat tribus vicibus: Domine, non sum digmus ut intres sub tectum meum.

Postea dicat tribus vicibus: Corpus Domini nostri Jesu Christi conservet animam meam in vitam aeternam. [Col. 0936D] Amen.

Post acceptum corpus et sanguinem, ad perfundendum dicat hanc orationem: Communicatio et confirmatio corporis et sanguinis tui, Domine Jesu Christe, prosit mihi in remissionem omnium peccatorum meorum, et conservet me et perducat ad vitam aeternam. Amen.

Ad replicandum corporale et reponendum. Corpus tuum, Domine, quod sumpsi, et calix, quem potavi, adhaereant semper visceribus meis, ut in me non remaneant ulla macula, in quem pura et sancta introierunt sacramenta.

Finita missa dicit sacerdos istam orationem: Placeat tibi, sancta Trinitas, obsequium servitutis meae, quod oculis tuae majestatis indignus obtuli: sit tibi [Col. 0937A] placens, mihique et omnibus pro quibus illud obtuli, sit te miserante propitiabile.

Finita missa dicit sacerdos: Meritis et intercessionibus istorum misereatur nostri omnipotens Deus.

Cum exuit se sacerdos, dicat hos psalmos: Benedicite, sacerdotes Domini, Dominum. Laudate Dominum in sanctis ejus. Kyrie eleison, Christe, Kyrie. Pater noster. Et ne nos. Capitulum. Confiteantur tibi, Domine, omnia opera tua. Et sancti tui benedicant tibi. Exsultabunt sancti in gloria. Et laetabuntur in cubilibus suis. Exsultent justi in conspectu Dei. Et laetentur in laetitia. Sacerdotes tui, Domine, induantur justitiam. Et sancti tui exsultent. Domine, exaudi. Et clamor. Dominus vobiscum. Et cum spiritu.

[Col. 0937B] Oratio. Deus, qui tribus pueris mitigasti flammas ignium, concede propitius per interventum et merita omnium sanctorum tuorum, ut nos famulos tuos non exurat flamma vitiorum. Per.



MISSA IN HONOREM SANCTAE TRINITATIS DIE DOMINICO.

Benedicta sit, etc., ut in editis. Psal. Benedicamus Patrem et Filium cum sancto Spiritu. Oratio. Omnipotens sempiterne Deus, etc. Graduale. Benedictus es, Domine, qui intueris abyssos, et sedes super Cherubim. Benedicite Deum coeli coelorum, quia fecit nobiscum misericordiam suam. Alleluia. Benedictus es, Domine Deus patrum nostrorum, et laudabilis in saecula.

[Col. 0937C] Sequentia sancti Evangelii secundum Joannem. In illo tempore dixit Jesus. Cum venerit Paracletus, usque ego dixi vobis. Offertorium, communio et postcommunio ut in editis.

Alia oratio. Domine Deus, Pater omnipotens, nos famulos tuos tuae majestati subjectos per unicum Filium tuum in virtute sancti Spiritus benedic semper et protege, ut ab omni hoste securi in tua jugiter laude laetemur. Per eumdem.



MISSA FERIAE SECUNDAE IN SANCTORUM ANGELORUM HONORE.

Benedicite Dominum, etc. Oratio. Perpetuum nobis, Domine, tuae miserationis praesta subsidium, quibus et angelica praestitisti suffragia non deesse. Per. Lectio libri Apocalypsis Joannis apostoli. In [Col. 0937D] diebus illis dixit mihi angelus: Scribe beati, etc., usque Deum adora. Graduale. Benedicite Dominum, omnes angeli ejus, potentes virtute, qui facitis verbum ejus. Benedic, anima mea, Domino, et omnia interiora mea sanctum nomen ejus. Alleluia. Laudate Dominum, omnes angeli ejus, laudate eum, omnes virtutes ejus. Sequentia sancti Evangelii secundum Joannem. In illo tempore ascendit Dominus Hierosolymam, usque detinebatur infirmitate. Offertorium, et secreta ut in editis. Communio. Benedicite, omnes angeli Domini, Dominum, hymnum dicite et superexaltate eum in saecula. Postcommunio, ut in editis.



MISSA DE SAPIENTIA.

Laetetur cor quaerentium Dominum, quaerite Dominum [Col. 0938A] et confirmamini, quaerite faciem ejus semper. Psal. Confitemini Domino et invocate. Oratio. Deus qui per coaeternam tibi sapientiam, hominem, cum non esset, condidisti perditumque misericorditer reformasti, praesta, quaesumus, ut eadem pectora nostra inspirante te tota mente amemus, et ad te toto corde curramus. Per. Lectio epistolae beati Jacobi apostoli. Charissimi, si quis vestrum indiget, etc., usque in humilitate sua. Graduale. Domine Dominus noster, quam admirabile est nomen tuum in universa terra. Quoniam elevata est magnificentia tua super coelos, Alleluia. Lauda anima mea Dominum, Laudabo Dominum in vita mea, psallam Deo meo, quandiu ero. Sequentia sancti Evangelii secundum Joannem. In illo tempore. Sublevatis [Col. 0938B] Dominus Jesus, etc., usque ad Jesum Christum. Offertorium. Meditabor in mandatis tuis, quae dilexi nimis, et levabo manus meas ad mandata tua, quae dilexi. Secreta. Sanctificetur, quaesumus, Domine Deus, hujus oblationis munus tua cooperante sapientia, ut tibi placere possit ad laudem, et nobis proficere ad salutem. Per. Communio. Domine, memorabor justitiae tuae solius, Deus docuisti me a juventute mea, et usque in senectam et senium, Deus, ne derelinquas me. Postcommunio. Infunde quaesumus, Domine Deus, per haec sacramenta, quae sumpsimus, tuae lumen cordibus nostris sapientiae, ut et te veraciter agnoscamus, et fideliter amemus. Per.



MISSA DE CHARITATE FERIA IV.

[Col. 0938C] Charitas Dei diffusa est in cordibus nostris, alle luia, per inhabitantem Spiritum ejus in nobis, alleluia, alleluia. Domine Deus salutis meae. Oratio. Deus, qui diligentibus te bona invisibilia praeparasti, infunde cordibus nostris tui amoris affectum, ut te in omnibus et super omnia diligentes, promissiones tuas, quae omne desiderium superant, consequamur. Lectio epistolae beati Pauli apostoli ad Corinthios. Fratres, charitas patiens est, etc., usque nunquam excidit. Graduale. Laetatus sum in his quae dicta sunt mihi, in domum Domini ibimus. Fiat pax in virtute tua, et abundantia in turribus tuis. Alleluia. Attendite, popule meus, legem meam, inclinate aurem vestram in verba oris mei. Sequentia [Col. 0938D] sancti Evangelii secundum Joannem. In illo tempore, dixit Jesus discipulis suis: Filioli, adhuc modicum, etc., usque ad invicem. Offertorium. Benedictus es, Domine, doce me justificationes tuas, in labiis meis pronuntiavi. Secreta. Deus qui nos ad imaginem tuam sacramentis revocas et praeceptis, perfice gressus nostros in semitis tuis, ut charitatis donum, quam fecisti a nobis operari, per haec quae offerimus sacrificia, veraciter facias apprehendi. Per. Communio. Domine, memorabor justitiae tuae solius; Deus, docuisti me a juventute mea, et usque in senectam et senium, Deus, ne derelinquas me. Ad postcommunionem. Spiritum in nobis, Domine, tuae charitatis infunde, ut quos uno pane coelesti satiasti, tua facias pietate concordes. Per.



MISSA AD POSTULANDAM GRATIAM SPIRITUS SANCTI.
[Col. 0939A]

Oratio. Deus patrum nostrorum da nobis Spiritum, qui flammam infundat in cordibus nostris. Psal. Benedicite omnia opera. Lectio. In diebus illis dixit Salomon: Deus patrum nostrorum, etc., usque ancillae tuae. Graduale. Respice, Domine, in testamentum tuum, et animas pauperum tuorum ne obliviscaris in finem. Exsurge, Domine, et judica causam tuam, memor esto opprobrii servorum tuorum. Alleluia. Veni, sancte Spiritus, reple tuorum corda fidelium, et tui amoris ignem accende. Sequentia sancti Evangelii secundum Matthaeum. In illo tempore, respondens Dominus Jesus dixit: Confiteor, etc., usque Filius revelare. Offertorium. Justitiae Domini rectae, laetificantes corda, et dulciores super mel et [Col. 0939B] favum; nam et servus tuus custodit eas. Secreta. Haec oblatio, Domine Deus, cordis nostri maculas emundet, ut sancti Spiritus digna efficiatur habitatio. Per. Communio. Gustate et videte quoniam suavis est Dominus, beatus vir, qui sperat in eo. Ad communionem. Concede nos, quaesumus, omnipotens Deus, Spiritum sanctum votis promereri sedulis, quatenus ejus gratia ab omnibus liberemur tentationibus, et peccatorum nostrorum indulgentiam mereamur accipere. Per.



FERIA VI IN HONOREM S. CRUCIS.

Nos autem, etc., ut in editis, usque ad alleluia. Alleluia. Nos autem gloriari oportet in cruce Domini nostri Jesu Christi. Sequentia sancti Evangelii secundum Matthaeum. In illo tempore, assumpsit Jesus, etc. Communio. [Col. 0939C] Redemptor mundi signo crucis ab omni nos adversitate custodi, qui salvasti Petrum in mari, miserere nobis. Postcommunio. Refecti cibo potuque coelesti, quaesumus, omnipotens Deus, ut ab hostium defendas formidine, quos pretioso Filii tui sanguine redemisti. Per eumdem.



SABBATO MISSA IN HONOREM SANCTAE MARIAE.

Salve, sancta parens, etc. Virgo Dei genitrix, quem totus non capit orbis, in tua se clausit viscera factus homo. Oratio. Concede nos, etc. Alleluia. Post partum virgo inviolata permansisti, alleluia. Sequentia sancti Evangelii secundum Lucam. In illo tempore: Extollens, etc.


In alia missa sanctae Mariae oratio.

Deus, qui violatae naturae per virginale decus adhibes [Col. 0939D] medicinam, fac nos beatae Mariae Virginis precibus et fermentum conceptum pravitatis abjicere, et in novitatis azymam de vetustate transire.



MISSA PRO CONGREGATIONE.

Oratio. Omnipotens sempiterne Deus, qui facis mirabilia solus, praetende super famulos tuos, et super cunctas congregationes illis commissas spiritum gratiae salutaris, et ut in veritate tibi complaceant, perpetuum eis rorem tuae benedictionis infunde. Per. Secreta et Communio prout in editis.



MISSA PRO PETITIONE LACRYMARUM.

Oratio. Omnipotens, etc., ut in editis.

Postcommunio. Corpore et sanguine tuo, Domine, satiati, quaesumus ut pro nostris peccatis semper [Col. 0940A] compunctionem cordis, luctum et flumina lacrymarum largiaris, quatenus coelestem in futuro consolationem mereamur. Per.



MISSA PRO TRIBULATIONE.

Omnipotens sempiterne Deus, moestorum consolatio, laborantium fortitudo, perveniant ad te preces de quacunque tribulatione clamantium, ut omnes sibi in necessitatibus suis misericordiam tuam guadeant affuisse. Per. Secreta. Has tibi, Domine, hostias offerimus pro salute nostra, et pro omnibus angustiis nobis imminentibus, quatenus corpora et animas nostras Spiritus sancti gratia liberare atque illuminare digneris. Ad communionem. Da nobis, quaesumus, de tribulatione laetitiam, ut qui diu pro peccatis nostris affligimur, intercedentibus omnibus [Col. 0940B] sanctis tuis, in tua misericordia respiremus. Per.



MISSA PRO ITER AGENTIBUS.

Oratio, Secreta et Postcommunio eaedem quae in editis. Additur. Prosperum iter faciat nobis Deus, angelus Domini bonus comitetur nobiscum, et bene disponat itinera nostra Deus noster. Exsurgat. Gloria. Prosperum. Oratio. Deus qui diligentibus te misericordiam tuam semper impendis, et a servientibus tibi in nulla es regione longinquus, dirige viam famulorum tuorum in voluntate tua, ut te protectore, te duce, per justitiae semitas sine offensione gradiantur. Per.

Lectio Genesis. In diebus illis profectus est Israel usque revertentem.

Angelus Domini bonus comitetur vobiscum, et [Col. 0940C] bene disponat itinera vestra. Prosperum iter faciat vobis Deus Salutaris noster. Alleluia. Prosperum iter faciat nostrum Deus Salutaris noster. Alleluia.

In illo tempore dixit Jesus discipulis suis usque illi civitati. Offertorium. Angelus Domini bonus comitetur vobiscum, et bene disponat iter vestrum, alleluia. Communio. Sicut praecessit Tobiam Raphael archangelus ad praeparandam viam, ita comitetur vobiscum, et bene disponat itinera vestra. Postcommunio. Dirige, quaesumus, Domine, viam famulorum tuorum in voluntate tua, nosque propitius exaudi supplicantes, ut habeant iter prosperum, et in te cor directum. Per.



MISSA PRO TENTATIONE CARNIS.

[Col. 0940D] Ure, etc., ut in editis usque ad totam secretam. Ad Communionem. Domine adjutor et protector, adjuva nos, et refloreat caro nostra vigore pudicitiae, et sanctimoniae novitate, ereptamque de manu tartari in resurrectionis gaudio jubeas repraesentari. Per.



MISSA PRO IMMUNDIS COGITATIONIBUS.

Omnipotens, etc., ut in editis. Secreta. Per hoc, quaesumus, Domine, sacrificium, quod tuae obtulimus majestati, ab omnibus corda nostra emunda tentationibus. Per.



MISSA PRO PECCATIS.

Si iniquitates observaveris, Domine, Domine, quis sustinebit? Quia apud te propitiatio est, Deus noster. Psal. De profundis clamavi ad te, Domine. Oratio. Parce, Domine, parce peccatis nostris, et quamvis [Col. 0941A] incessabiliter delinquentibus continua poena debeatur, praesta, quaesumus, ut quod ad perpetuum meretur exitium, transeat ad correctionis auxilium. Per. Lectio Epistolae beati Pauli apostoli ad Corinthios. Fratres, condelector, etc., usque ad Christum Dominum nostrum. Graduale. Ab occultis meis munda me, Domine, et ab alienis parce servo tuo. Si mei non fuerint dominati, tunc immaculatus ero, et emundabor a delicto maximo, Alleluia. De profundis clamavi ad te, Domine, Domine exaudi orationem meam. Fiant aures tuae intendentes in orationem servi tui. Sequentia sancti Evangelii secundum Marcum. In illo tempore dixit Jesus discipulis suis: Habete fidem Dei, usque ad peccata vestra. Offertorium. Miserere mihi, et secundum magnam misericordiam [Col. 0941B] tuam dele iniquitatem meam. Secreta. Haec hostia, Domine, quaesumus, Ecclesiam tuam ab occultis reatibus semper expediat et a manifestis convenienter expurget. Per. Communio. Ab occultis meis munda me, Domine, et ab alienis parce servo tuo. Ad Communionem. Praesta nobis, aeterne Salvator, ut percipientes hoc munere veniam peccatorum, deinceps peccata vitemus. Per.



MISSA PRO TRIBULATIONE ECCLESIAE.

Deus pater orphanorum judexque viduarum, lacrymas Ecclesiae tuae miseratus intende, illamque tua misericorditer eripiat majestas, quam nulla terrena defendit potestas. Per. Secreta. Haec hostia, Domine, quam pro infidelium telis, offerimus, tibi sit accepta, ut per haec, quod devote poscimus, te [Col. 0941C] adjuvante consequamur. Per. Postcommunio. Deprime, quaesumus, omnipotens, jura tyrannorum tibi adversantium, ut discant te fore protectorem Ecclesiae tuae tuo pretioso sanguine redemptae. Per.



MISSA PRO SERENITATE.

Oratio. Ad te nos, Domine, etc., Ad Communionem. Plebs tua, Domine, capiat sacrae benedictionis augmentum, et copiosis beneficiorum tuorum sublevetur auxiliis, quae tantis intercessorum deprecationibus adjuvatur. Per.



MISSA PRO POENITENTIBUS.

Justus es, Domine, et, rectum judicium tuum; fac cum servo tuo secundum misericordiam tuam. Psal. Beati immaculati in via. Oratio. Deus, qui justificas [Col. 0941D] impium et non vis mortem peccatorum, majestatem tuam suppliciter deprecamur, ut famulum tuum de tua misericordia confidentem, coelesti protegas benignus auxilio, et assidua protectione conserves, ut tibi jugiter famuletur, et nullis tentationibus a te separetur. Per Dominum. Lectio Epistolae beati Pauli apostoli ad Romanos. Fratres, sicut per unius hominis, etc., usque Domino nostro. Graduale. Salvum fac servum tuum, Domine Deus misericors, sperantem in te. Auribus percipe, Domine, orationem meam, et clamor meus ad te perveniat. Sequentia sancti Evangelii secundum Lucam. In illo tempore: Erant appropinquantes, etc., usque poenitentiam agente. Offertorium. De profundis clamavi ad te, Domine, Domine, exaudi orationem meam. Secreta. Suscipe [Col. 0942A] munera, quaesumus, Domine, quae tibi pro famulo tuo de tua largitate deferimus, ut haec sacrosancta mysteria, gratiae tuae operante virtute, et praesentis vitae cum conversatione sanctificent, et ad gaudia aeterna perducant. Per. Communio. Dico vobis, gaudium est coram angelis Dei super uno peccatore poenitentiam agente. Ad communionem. Purificent nos, Domine, tua sancta, quae sumpsimus, et famulum tuum ab omni culpa liberum esse concede, ut qui conscientiae suae reatu constringitur, de coelestis remedii plenitudine glorietur. Per.



MISSA PRO SEMETIPSO SACERDOTE.

Suppliciter te, piissime Deus, Pater omnipotens, qui es creator omnium rerum, deprecor, ut dum me famulum tuum coram omnipotentia majestatis tuae [Col. 0942B] graviter deliquisse confiteor, per intercessionem beatae Mariae semper virginis et omnium sanctorum tuorum, manum misericordiae tuae mihi porrigas, quatenus, dum hanc oblationem tuae pietati offero, quod nequiter admisi, clementissime me digneris absolvere. Per Dominum. Secreta. Deus misericordiae, Deus pietatis, Deus indulgentiae indulge, quaeso, et miserere mei servi tui et sacrificium quod pietatis tuae gratia humiliter offero, benigne digneris suscipere, et peccata quae labentibus vitiis contraxi, interventu beatae Mariae semper virginis, et omnium sanctorum tuorum, pius ac propitius et misericors indulgeas, et locum poenitentiae ac lacrymarum flumina concede, ut veniam meorum merear recipere delictorum. Per Dominum. [Col. 0942C] Postcommunio. Misericors et miserator Domine, qui parcendo sustentas, et ignoscendo sanctificas, da mihi per haec sancta, quae sumpsi, purificationem mentis et corporis, et intercessione beatae Mariae semper virginis, et omnium sanctorum tuorum, merear absolutionem culparum. Per.



ALIA MISSA PRO SEMETIPSO SACERDOTE.

Introitus. Deus, in nomine tuo salvum me fac, et in virtute tua judica me. Deus, exaudi orationem meam. Psal. Auribus percipe. Oratio. Omnipotens sempiterne Deus, etc., eadem quae in editis legitur in postcommunione. Lectio Epistolae beati Pauli apostoli ad Timotheum. Charissime, fidelis sermo usque saecula saeculorum. Amen. Graduale. Ego [Col. 0942D] dixi: Domine, miserere mei, sana animam meam, quia peccavi tibi. Beatus qui intelligit super egenum et pauperem, in die mala liberabit eum Dominus. Alleluia. Domine, Deus salutis meae, in die clamavi et nocte coram te. Sequentia sancti Evangelii secundum Marcum. In illo tempore: Venit ad Jesum leprosus, etc., usque in testimonium illis. Offertorium. Domine, exaudi orationem meam, et in auxilium meum respice. Confundantur et revereantur inimici mei, qui quaerunt animam meam ut auferant eam. Secreta. Placare, quaesumus, Domine, humilitatis meae precibus, et ubi nulla suppetunt suffragia meritorum, tuis mihi succurre praesidiis. Per. Communio. Ab occultis meis munda me, Domine, et ab alienis parce servo tuo. Postcommunio. [Col. 0943A] Sumpsimus, Domine, Deus salutis nostrae sacramenta coelestia, praesta, quaesumus, ut eorum participatio mihi famulo tuo ad perpetuam proficiat salutem. Per.



IN VIGILIA UNIUS APOSTOLI.

Ego autem, etc. Oratio. Deus, qui nos beati apostoli tui N. natalitia gloriosa praeire concedis, tribue nobis, quaesumus, ejus semper et beneficiis praeveniri, et orationibus adjuvari. Per. Lectio libri Sapientiae. Beatus vir, etc., usque Ecclesia sanctorum. Graduale et versus ut in editis. Sequentia sancti Evangelii secundum Joannem. In illo tempore: Dixit Jesus discipulis suis: Ego sum vitis vera, etc., usque impleatur. Offertorium ut in editis. Secreta. Muneribus nostris, quaesumus, Domine, [Col. 0943B] beati apostoli tui N. festa praevenimus, cujus meritis pro nobis tibi grata reddantur. Per. Ad postcommunionem. Sumptis, Domine, coelestibus sacramentis, majestatem tuam suppliciter deprecamur, ut, intercedente beato apostolo tuo N., quod temporaliter gerimus, ad vitam capiamus aeternam. Per.



MISSA IN NATALI PLURIMORUM APOSTOLORUM.

Intret. Oratio. Concede, quaesumus, omnipotens Deus, ut sicut apostolorum NN. gloriosa natalitia praevenimus, sic ac tua beneficia promerenda majestatem tuam pro nobis ipsi praeveniant. Per. Lectio Epistolae beati Pauli apostoli ad Ephesios. Fratres, unicuique vestrum, etc., usque plenitudine Christi. Graduale. Vindica, Domine, sanguinem sanctorum tuorum, qui effusus est. Posuerunt mortalia servorum [Col. 0943C] tuorum escas volatilibus coeli, carnes sanctorum tuorum bestiis terrae. Sequentia sancti Evangelii secundum Matthaeum. In illo tempore: Circuibat Jesus, etc., usque gratis date. Offertorium. Exsultabunt sancti in gloria, laetabuntur in cubilibus suis, exaltationes Dei in faucibus eorum. Secreta. Muneribus nostris apostolorum tuorum, Domine, festa praeimus, humiliter implorantes, ut, quae conscientiae nostrae praepediuntur obstaculis, illorum meritis tibi grata reddantur. Per. Communio. Justorum animae in manu Dei sunt, et non tanget illos tormentum malitiae. Visi sunt oculis, etc. Ad postcommunionem. Sumptis, Domine, coelestibus sacramentis, majestatem tuam suppliciter [Col. 0943D] deprecamur, ut, intercedentibus beatis apostolis tuis NN., quod temporaliter gerimus, ad vitam capiamus aeternam. Per.



MISSA IN VIGILIA UNIUSCUJUSQUE VOLUERIS.

Ego autem sicut oliva fructificavi in domo Domini, speravi in misericordia Dei mei, et exspectabo nomen tuum, quoniam bonum est ante conspectum sanctorum tuorum. Psal. Quid gloriaris? Oratio. Concede nobis, quaesumus, omnipotens Deus, venturam beati N. solemnitatem congruo praevenire honore, et venientem digna celebrare veneratione. Per. Lectio libri Sapientiae. Benedictio Domini, etc., usque corona gloriae. Graduale. Justus ut palma florebit, sicut cedrus Libani multiplicabitur. Ad annuntiandam mane misericordiam [Col. 0944A] tuam, et veritatem tuam per noctem. Evangelium. Ego sum vitis. Offertorium require retro. Secreta. Accepta tibi sit, Domine, nostrae devotionis oblatio, ut ad sancti N. puriores nos faciat venire festivitatem. Per. Communio. Magna est gloria in salutari tuo. Ad postcommunionem. Praesta nobis, Deus aeterne largitor, ejus ubique pia protegi devotione, cujus natalitia per haec sancta, quae sumpsimus, votivo praevenimus obsequio. Per.



MISSA IN NATALI UNIUS MARTYRIS.

Laetabitur, etc., ut in editis. Oratio. Votivos nos, quaesumus, beati N. martyris tui natalis semper excipiat, qui et jucunditatem nobis suae glorificationis infundat, et tibi nos reddat acceptos. Per. Lectio libri Sapientiae. Justum deduxit Dominus, [Col. 0944B] etc., usque Deus noster. Graduale. Posuisti, Domine, super caput ejus coronam de lapide pretioso. Desiderium animae ejus tribuisti ei, et voluntate labiorum ejus non fraudasti eum. Alleluia. Laetabitur justus in Domino, et sperabit in eo, et laudabuntur omnes recti corde. Sequentia sancti Evangelii secundum Lucam. In illo tempore: Dixit Jesus discipulis suis: Si quis, etc., usque esse discipulus. Offertorium, secreta, communio et postcommunio, ut in editis.



MISSA UNIUS MARTYRIS NON PONTIFICIS.

Justus non conturbabitur, quia Dominus firmat manus ejus, tota die miseretur et commodat, et semen ejus in benedictione erit, in aeternum conservabitur. Psal. Noli aemulari. Oratio. Deus, qui [Col. 0944C] nos N. martyris et intercessione laetificas, concede propitius, ut qui ejus beneficia poscimus, dono tuae gratiae consequamur. Per. Lectio libri Sapientiae. Beatus vir, etc., usque Deus noster. Posuisti, Domine. Desiderium. Alleluia. Posuisti. Sequentia sancti Evangelii secundum Lucam. In illo tempore: Dixit Dominus Jesus discipulis suis: Si quis vult, usque regnum Dei. Offertorium. In virtute tua, Domine, laetabitur justus, etc., usque Domine Secreta. Munera, Domine, oblata sanctifica, et intercedente beato N. martyre tuo, nos per haec a peccatorum nostrorum maculis emunda. Per. Communio. Magna est gloria ejus in salutari. Ad postcommunionem. Sumpsimus, Domine, in sancti martyris [Col. 0944D] tui N. solemnitate coelestia sacramenta, ejus, quaesumus, intercessione largiaris, ut quod temporaliter gerimus, aeternis gaudiis consequamur. Per.



MISSA IN NATALI PLURIMORUM MARTYRUM.

Sapientiam sanctorum, etc. Psal. Gaudete, justi. Oratio. Beatorum martyrum tuorum N. N. natalitia veneranda, quaesumus, Domine, Ecclesia tua devota suscipiat, et fiat magnae glorificationis amore devotior. Per. Lectio libri Sapientiae. Lingua sapientium, etc., usque a Domino. Graduale. Exsultabunt sancti in gloria, laetabuntur in cubilibus suis. Cantate Domino canticum novum, laus ejus in Ecclesia sanctorum. Alleluia. Sancti tui, Domine, florebunt sicut lilium, et sicut odor balsami erunt ante te. Sequentia sancti Evangelii secundum Matthaeum. In illo [Col. 0945A] tempore: Videns Jesus, etc., usque in coelis. Offertorium. Mirabilis Deus, etc. Secreta. Munera tibi, Domine, etc. Postcommunio. Protege, Domine, plebem tuam, et quam in martyrum tuorum assidue tribuis festivitate devotam, tibi semper placitam fieri precibus concede justorum. Per.



MISSA ALIA IN NATALI PLURIUM MARTYRUM.

Intret, etc. Oratio. Deus, qui nos. Lectio libri Sapientiae. Reddet Deus mercedem laborum, usque Domine Deus noster. Alia lectio Epistolae beati Pauli apostoli ad Hebraeos. Fratres, sancti per fidem, usque Domino nostro. Vindica, Domine, sanguinem sanctorum tuorum, qui effusus est. Posuerunt mortalia servorum tuorum escas volatilibus coeli, carnes sanctorum tuorum bestiis terrae. Alleluia. Haec [Col. 0945B] est vera fraternitas, quae vincit mundi crimina, Christum secuta est, inclyta tenens regna coelestia. Sequentia sancti Evangelii secundum Lucam, ut in editis in prima missa. Offertorium. Laetamini. Secreta. Munera. Communio. Justorum animae. Postcommunio. Praesta nobis, etc.



MISSA IN NATALI CONFESSORIS.

Sacerdotes, etc. Oratio. Da, quaesumus. Lectio Epistolae eadem quae in communi doctorum. Graduale. Ecce sacerdos. Alleluia. Inveni David. Evangelium secundae missae. Offertorium primae missae editarum. Secreta. Sacris altaribus, Domine, hostias superpositas, quaesumus, ut sanctus tuus N. pontifex atque confessor in salutem nobis provenire deposcat. [Col. 0945C] Communio secundae missae. Postcommunio. Beati confessoris tui N., Domine, suffragiis exoratus percepta sacramenti tui nos virtute defende. Per.



MISSA PRO JUNIORIBUS CONFESSORIBUS, QUI NON SUNT PONTIFICES.

Introitus, et oratio de communi abbatum. Lectio libri Sapientiae. Benedictio Domini, usque gloriae. Graduale. Os justi, usque gressus ejus. Alleluia. Amavit. Evangelium. Vigilate. Offertorium. Desiderium. Secreta. Hostias tibi, Domine, pro commemoratione sancti N. confessoris tui offerimus, quem a tui corporis unitate nulla tentatio separavit. Per. Communio et postcommunio ex editis in communi doctorum.



MISSA IN NATALI CONFESSORIS.

Statuit. Psal. Misericordias tuas in aeternum, etc. [Col. 0945D] Oratio. Adesto. Epistola ut in editis in prima missa confessoris pontificis. Graduale. Inveni David. Alleluia. Domine, quinque talenta. Evangelium. Homo peregre. Offertorium. Veritas. Secreta. Donis coelestibus da, quaesumus, Domine, libera nos mente inservire, et munera, quae deferimus, interveniente beato N. confessore tuo, medelam nobis operentur et gloriam. Per. Communio. Domine, quinque talenta. Postcommunio. Repleti alimonia coelesti, quaesumus, Domine, ut, intercedente beato N. confessore tuo, misericordiae tuae gratiam consequi mereamur. Per.



MISSA IN NATALI VIRGINIS.

Loquebar. Oratio. Praesta, quaesumus, omnipotens Deus, ut beatae N. martyris tuae solemnia recensentes [Col. 0946A] meritis ipsius protegamur et precibus. Per. Epistola. Fratres, qui gloriatur. Graduale. Dilexisti. Alleluia. Diffusa. Evangelium. Simile. Offertorium. Offerentur regi. Secreta. Vota populi tui, quaesumus, Domine, propitiatus intende, et cujus nos tribuis solemnia celebrare, fac gaudere suffragiis. Per. Communio. Quinque prudentes. Postcommunio. Supplices te rogamus, omnipotens Deus, ut interveniente beata N. martyre tua, et tua in nobis dona multiplices, et tempora nostra disponas. Per.



ALIA MISSA DE VIRGINIBUS.

Introitus, psalmus et oratio, ut in editis in prima unius virginis. Lectio libri Sapientiae. Sapientia vincit malitiam, usque disciplina Dei. Graduale. Specie tua. Alleluia. O quam pulchra est casta generatio [Col. 0946B] cum claritate. Evangelium ut in editis unius martyris non virginis. Offertorium. Filiae regum. Secreta, communio et postcommunio, ut in editis in secunda unius virginis.



MISSA IN DIE DEPOSITIONIS.

Rogamus te, Domine Deus noster, ut suscipias animam hujus defuncti, pro quo sanguinem tuum fudisti. Recordare, Domine, quia pulvis sumus, et homo sicut fenum, et flos agri. Psal. Et sicut in Adam omnes moriuntur, ita et in Christo omnes vivificabuntur. Oratio. Deus, cui proprium est misereri, etc. Lectio Epistolae beati Pauli apostoli ad Thessalonicenses. Fratres, de temporibus et momentis, etc. usque mortuus est pro nobis. Graduale. Qui [Col. 0946C] Lazarum resuscitasti a monumento fetidum, tu ei, Domine, dona requiem et locum indulgentiae Requiem aeternam dona ei, Domine, et lux perpetua luceat ei. Tractus. Absolve, Domine, etc. Sequentia sancti Evangelii secundum Joannem. In illo tempore: Dixit Jesus discipulis suis. Nemo potest venire, usque pro mundi vita. Offertorium. Subvenite, sancti Dei. Secreta. Propitiare, Domine. Praefatio. Aeterne Deus, qui benignitate gratuita peccatoribus largiens veniam, praeparasti mortuis vitam, ne diutius severitas teneret in poena, quos misericordia liberasset ex culpa. Tibi ergo supplices preces effundimus, tibi famuli tui corpus et animam commendamus, ut receptus inter agmina beatorum, loca nesciat infernorum. Nihil illi noceat, Domine, quidquid [Col. 0946D] attrahente carnis fragilitate commisit, aut quod humanae cupiditatis consuetudine praegravatus actu, verbo vel cogitatione peccavit, sed secutus vestigia Salvatoris potiatur infinita dulcedine, et praesentia veritatis redemptionem quoque corporis sui commonitus fiducialiter exspectare, quidquid habuit prius in fide, consequatur in munere. Per Christum Dominum nostrum. Communio, ut in editis. Postcommunio, ut in die obitus.



ALIA MISSA PRO DEFUNCTIS.

Requiem, etc. Oratio. Adesto, Domine, quaesumus, animabus famulorum famularumque tuarum, quibus in depositionis suae die officium commemorationis impendimus, ut si qua eis saecularis macula inhaesit, aut vitium mundiale infecit, dono tuae pietatis indulgeas [Col. 0947A] et abstergas. Per. Secreta. Haec munera, quaesumus, Domine, quae tibi pro animabus famulorum famularumque tuarum offerimus, quorum obitus sui diem commemoramus, placatus intende, ut remediis purgatae coelestibus in tua pietate requiescant. Ad communionem. Propitiare, Domine, supplicationibus nostris et animas famulorum famularumque tuarum in gremio patriarchae nostri Abrahae collocare dignare, ut resurrectionis diem cum refrigerio tuae beatitudinis exspectent. Per.



ALIA MISSA PRO DEFUNCTIS.

Oratio. Quaesumus, Domine, ut in editis. Secreta. Adesto, quaesumus, Domine, supplicationibus nostris, et hanc oblationem, quam tibi offerimus ob diem depositionis pro animabus famulorum famularumque [Col. 0947B] tuarum placatus ac benignus assume. Per. Ad communionem. Oratio. Omnipotens sempiterne Deus, collocare dignare animas famulorum famularumque tuarum quorum diem obitus sui commemoramus, in sinu Abrahae, Isaac et Jacob, ut cum dies agnitionis tuae advenerit, inter sanctos et electos tuos eos resuscitari praecipias. Per. Alia oratio. Deus cui soli adjacet medecinam praestare post mortem, tribue, quaesumus, ut animae famulorum famularumque tuarum terrenis exutae contagiis in tui redemptionis munere glorientur. Per.



MISSA IN ANNIVERSARIO.

Oratio. Deus indulgentiarum, etc., usque ad communionem. Postcommunio. Suscipe, Domine, preces nostras pro animabus famulorum famularumque [Col. 0947C] tuarum, quorum diem anniversarium hodie celebramus, ut si quae eis maculae de terrenis contagiis adhaeserunt, remissionis tuae misericordia deleantur. Per.



ALIA MISSA IN ANNIVERSARIO.

Oratio. Praesta, quaesumus. Secreta. Munera, Domine, oblata sanctifica, et animabus famulorum famularumque tuarum a peccatorum suorum maculis emunda et perpetuae vitae fac eas esse participes. Per. Postcommunio. Inclina, Domine, precibus nostris aures tuae pietatis, et animabus famulorum famularumque tuarum, quorum anniversarium hodie commemoramus, remissionem omnium tribue peccatorum, ut usque ad resurrectionis [Col. 0947D] diem in lucis amoenitate requiescant. Per.



MISSA PRO EPISCOPIS ET CLERICIS.

Oratio. Concede, quaesumus, omnipotens Deus, animabus famulorum tuorum episcoporum, sacerdotum et diaconorum, et omnium clericorum felicitatis aeternae consortium, quibus donasti sacri altaris tui consequi mysterium. Secreta. Propitiare, Domine, supplicationibus nostris, et animabus famulorum tuorum episcoporum, sacerdotum, diaconorum et omnium clericorum, pro quibus tibi offerimus sacrificium laudis, ut eas sanctorum tuorum consortio sociare digneris. Per. Communio. Corporis sacri et pretiosi sanguinis tui repleti libamine, quaesumus, omnipotens Deus, ut per haec sancta animae famulorum tuorum episcoporum, [Col. 0948A] sacerdotum, diaconorum et omnium clericorum aeternae beatitudinis gloriam consequantur. Per.



MISSA PRO EPISCOPIS.

Oratio. Praesta, quaesumus, Domine, ut anima famulorum tuorum episcoporum, quos in hoc saeculo commorantes sacris muneribus decorasti, in coelesti sede gloriosae semper exsultent. Per. Secreta. Haec oblatio, Domine, quaesumus ut animas famulorum tuorum episcoporum ab omnibus vitiis conditionis humanae absolvat. Per. Postcommunio. Praesta, quaesumus, omnipotens Deus, ut animas famulorum tuorum episcoporum in congregatione justorum aeternae beatitudinis jubeas esse consortes. Per.



MISSA PRO SACERDOTE.
[Col. 0948B]

Oratio. Deus, qui inter apostolicos, etc. Secreta. Suscipe, quaesumus, Domine, pro animabus famulorum tuorum sacerdotum, quas offerimus, hostias, ut quibus in hoc saeculo sacerdotale donasti mysterium, dones et praemium. Postcommunio. Propitiare, Domine, supplicationibus nostris et animas famulorum tuorum sacerdotum in vivorum regione aeternis gaudiis sociare digneris. Per.



MISSA PRO DIACONIBUS.

Oratio. Adesto, Domine, supplicationibus nostris, et animae famulorum tuorum diaconorum et omnium clericorum tuae propitiationis abundantiam, et indulgentiam consequantur, et lucis perpetuae tribuas eis mansionem. Per. Secreta. Hostias tibi, Domine, [Col. 0948C] laudis offerimus pro animabus famulorum tuorum diaconorum et omnium clericorum, ut eos in numero fidelium tuorum lux aeterna possideat. Per. Postcommunio. Omnipotens sempiterne Deus, suscipe propitius preces nostras pro animabus famulorum tuorum diaconorum et omnium clericorum, et locum lucis in sanctorum tuorum regione concede. Per.



MISSA COMMUNIS PRO DEFUNCTIS.

Oratio. Omnipotens sempiterne Deus, cui nunquam sine spe misericordiae supplicatur, propitiare animabus famulorum famularumque tuarum, ut qui de hac vita in tui nominis confessione discesserunt, sanctorum tuorum numero facias aggregari. [Col. 0948D] Per. Secreta. Propitiare, Domine, quaesumus, animabus famulorum famularumque tuarum, pro quibus tibi placationis hostias offerimus, ut quia in hac vita cum fide manserunt catholica, in futura eis retributio condonetur aeterna. Per. Postcommunio. Praesta, quaesumus, omnipotens Deus, ut animas famulorum famularumque tuarum ab angelis lucis susceptas in praeparata habitacula deduci facias beatorum. Per.



MISSA PRO CONGREGATIONE.

Oratio. Deus veniae largitor, etc. Ad communionem. Deus, vita viventium, spes morientium, salus omnium in te sperantium, praesta propitius ut animae nostrae congregationis ab hujus mortalitatis tenebris absolutae, beata Maria semper virgine intercedente, [Col. 0949A] in perpetua cum omnibus sanctis tuis luce laetentur. Per.



MISSA PRO EO QUI PRAEVENTUS MORTE POENITENTIAM ACCIPERE VOLUIT, ET NON POTUIT.

Oratio. Omnipotens sempiterne Deus, in cujus humana conditio potestate consistit, animas famulorum famularumque tuarum ab omnibus, quaesumus, absolve peccatis, et poenitentiae fructum, quem voluntas eorum optavit, praeventi mortalitate non perdant. Per. Secreta. Statisfaciat tibi, Domine, pro animabus famulorum famularumque tuarum sacrificii praesentis oblatio, ut peccatorum veniam, quam quaesiverunt, inveniant, et quod officio linguae implere non potuerunt, desideratae poenitentiae compensatione percipiant. Per. Ad communionem. [Col. 0949B] Deus, a quo speratur humani commodi omne quod bonum est, tribue, per haec sancta quae sumpsimus, ut, sicut animabus famulorum famularumque tuarum poenitentiae fructum velle donasti, sic indulgentiam tribuas miseratus optatam. Per.



MISSA GENERALIS.

Oratio. Sanctorum tuorum intercessionibus, quaesumus, Domine, gratia tua nos protege, et famulis et famulabus tuis, quorum commemorationem agimus, et quorum eleemosynas recepimus, seu etiam iis qui nobis familiaritate vel consanguinitate juncti sunt, misericordiam tuam ubique praetende, ut ab in pugnationibus defensi tua opitulatione salventur, et animas famulorum famularumque tuarum, omnium [Col. 0949C] videlicet fidelium catholicorum orthodoxorum, quorum commemorationem agimus, et quorum corpora in hoc et in cunctis coemeteriis fidelium requiescunt, et quorum nomina super sanctum altare tuum scripta adesse videntur, electorum tuorum jungere digneris consortio. Per. Secreta. Propitiare, Domine, supplicationibus nostris, et has oblationes, quas pro incolumitate famulorum famularumque tuarum, et pro animabus omnium fidelium defunctorum orthodoxorum, et quorum nomina super sanctum altare tuum scripta adesse videntur, nomini tuo consecrandas, deferimus, benignus assume, ut sacrificii praesentis oblatio ad refrigerium animarum eorum te miserante proveniat. Per. Ad communionem. Purificet nos, quaesumus, Domine, [Col. 0949D] divini sacramenti perceptio, et gloriosa sanctorum tuorum oratio, et animabus famulorum famularumque tuarum, quorum commemorationem agimus, [Col. 0950A] remissionem cunctorum tribue peccatorum. Per.



MISSA COMMUNIS VIVORUM ET MORTUORUM.

Oratio. Pietate tua, quaesumus, Domine, nostrorum solve vincula omnium delictorum, et intercedente beata et gloriosa semper Virgine Dei genitrice Maria, cum omnibus sanctis tuis, domnum apostolicum, pontifices, priores et abbates nostros, et omnes congregationes illis commissas, reges et principes nostros, et omnem populum Christianum, et nos famulos tuos atque loca nostra in omni sanctitate custodi, omnesque consanguinitate, affinitate atque familiaritate nobis conjunctos a vitiis purga, virtutibus illustra, pacem et salutem nobis tribue, hostes visibiles et invisibiles remove, carnalia desideria repelle, aerem salubrem indulge, a mala et improvisa [Col. 0950B] morte nos eripe, inimicis nostris charitatem largire, et omnibus fidelibus vivis et defunctis in terra viventium vitam aeternam concede. Per. Secreta. Deus, qui singularis corporis hostia totius mundi solvisti delicta, hac oblatione placatus maculas scelerum nostrorum absterge, et omnium Christianorum fidelium vivorum et mortuorum peccata dimitte, eisque praemia aeterna concede, Salvator mundi. Ad communionem. Sumpta, quaesumus, Domine, coelestia sacramenta omnia crimina nostra detergant, omnemque pravitatem et infirmitatem, seu etiam hosticam rabiem, atque subitaneam mortem, meritis beatae Mariae semper Virginis, et omnium sanctorum tuorum, a nobis procul repellant, et omnibus [Col. 0950C] fidelibus vivis et defunctis prosint ad veniam, pro quorum, quarumque tibi sunt oblata salute. Per.



MISSA PRO BENEFACTORIBUS.

Oratio. Deus, qui charitatis dona per gratiam sancti Spiritus tuorum cordibus fidelium infudisti, da famulis et famulabus tuis, de quibus deprecamur tuam clementiam, salutem mentis et corporis, ut te tota virtute diligant, et quae tibi sunt placita, tota dilectione perficiant. Per. Secreta. Miserere, quaesumus, Domine, famulis et famulabus tuis, pro quibus hoc sacrificium laudis tuae offerimus majestati, ut per haec sancta supernae benedictionis gratiam obtineant, et gloriam aeternae beatitudinis acquirant. Per. Ad communionem. Divina libantes mysteria, [Col. 0950D] quaesumus, Domine, ut haec salutaria sacramenta illis proficiant ad prosperitatem et pacem, pro quorum dilectione ea tuae obtulimus majestati. Per.



INCIPIT OFFICIUM BREVIARII SECUNDUM ORDINEM EREMI SANCTAE CRUCIS FONTIS AVELLANAE.
[Col. 0949]

[Col. 0949D] Dominica prima Adventus. Ad vesperas Sabbato lectio: Ecce dies veniunt, etc., usque in terra. R\. Missus est Gabriel. V\. Dabit ei. Hymnus, etc., usque ad totam orationem, ut in editis. Hic dimittitur usque ad octavam Epiphaniae antiphona de Cruce, et dicitur haec antiphona beatae Mariae: Missus est Gabriel angelus ad Mariam virginem desponsatam Joseph. V\. [Col. 0950D] Diffusa est gratia. R\. Propterea. Oratio. Deus qui de beatae, etc. Invitatorium. Ecce veniet rex, occurramus obviam Salvatori nostro. Lectiones omnes hujus breviarii mirae sunt brevitatis. Quatuor primi nocturni hujus Dominicae comprehendunt primam et secundam nostras usque ad responsum. Quod argumento est hunc codicem scriptum tempore quo monastica [Col. 0951A] disciplina exsulabat a nostro monasterio quondam sanctissimo.

R\. Primum, secundum et tertium primi nocturni eadem, quae in editis nostris. Quartum: Ave, Maria gratia plena, usque dixit ei.

R\. Primum secundi nocturni est secundum editorum. Secundum vero: Audite verbum Domini, omnes gentes, etc., usque clamate. Tertium. Ecce Virgo, etc., usque in aeternum. Quartum: Alieni non transibunt, usque et condenso.

Reliqua responsoria alia etiam sunt a nostris, quae non referuntur, ne nimis concrescat volumen. Post antiphonam ad Benedictus habetur, antiphona Virginis. Ave, Maria, gratia plena, Dominus tecum, benedicta tu in mulieribus, alleluia. V\. Diffusa. Oratio, Deus, [Col. 0951B] qui de beatae Mariae.

Ad primam, antiphona. Alleluia. Ista lectio dicitur omnibus diebus Dominicis et festivis usque ad Nativitatem, et a Septuagesima usque ad Pascha. Domine, miserere nostri, etc.

Ad sextam: Conscientias nostras, etc. Ad nonam, oratio. Propitius esto, Domine, omnibus exspectantibus te in veritate, ut in adventu Filii tui Domini nostri placitis tibi actibus praesentemur. Per. Caetera infra hebdomadam sunt ritus a nostro diversi, quae longum esset exscribere.

Dominica secunda invitatorium. Surgite, vigilemus, venite, adoremus, quia nescimus horam, quando veniet Dominus.

Invitatorium tertiae Dominicae. Ecce veniet Rex, etc.

[Col. 0951C] Quartae autem invitatorium. Ecce advenit plenitudo temporis in quo misit Deus Filium suum natum de Virgine, factum sub lege.



IN VIGILIA NATIVITATIS DOMINI.

Antiphonae, ut in editis; psalmi vero: Laudate, pueri. Qui confidunt. In convertendo. Memento. Lectio. Propter hoc sciet populus meus nomen meum in die illa, quia ego ipse, qui loquebar, ecce adsum. R\. Verbum caro factum est, et habitavit in nobis. Et vidimus gloriam ejus, gloriam quasi Unigeniti a Patre, plenum gratiae et veritatis. V\. In principio erat Verbum, et Verbum erat apud Deum. Et Deus erat Verbum. Et vidimus. Gloria.


Hymnus.



   [Col. 0951D] Deus redemptor gentium,
Ostende partum Virginis
Miretur omne saeculum,
Talis decet partus Dominum

   Non ex virili semine
Sed mystico spiramine.
Verbum Dei factum caro
Fructusque ventris floruit.

   Alvus tumescit Virginis,
Claustrum pudoris permanet,
Vexilla virtutum micant,
Versatur in templo Deus.

   Procedens de thalamo suo,
Pudoris aula regia,
Geminae gigas substantiae
[Col. 0952A] Alacris ut currat viam.

   Egressus ejus a Patre,
Regressus ejus ad Patrem,
Excursus usque ad inferos,
Recursus ad sedem Dei.

   Aequalis aeterno Patri
Carnis tropaeo attingere,
Infirma nostri corporis
Virtute firmans perpeti.

   Praesepe jam fulget tuum,
Lumenque nos spirat novum,
Quod nulla nos interpolet,
Fideque jugi luceat.
   Laus honor, etc.

V\. Tecum principium in die virtutis tuae. Antiphona [Col. 0952B] ad Magnificat et oratio ut in editis. Ad honorem sanctae Mariae antiphona. Ecce Maria genuit, etc., usque mundi, cum alleluia. Post finitas laudes sequens rubrica: Haec antiphona dicatur ad laudes ad honorem sanctae Mariae usque ad octavam Epiphaniae. Antiphona. Virgo verbo concepit, virgo permansit, Virgo peperit Regem omnium regum. Post vesperas diei Nativitatis Domini haec habentur. Haec antiphona dicitur usque ad octavam Epiphaniae. Nesciens Mater Virgo virum peperit sine dolore. Salvatorem saeculorum ipsum regem angelorum sola virgo lactabat ubere de coelo pleno.



IN VIGILIA EPIPHANIAE.

Inter praecipua quae ponuntur in officio hujus diei haec sunt. Ad Magnificat antiphona. Christo datus [Col. 0952C] est principatus et honor regni; omnis populus, tribus et linguae servient ei in aeternum. Alleluia.

Oratio. Corda nostra, quaesumus, Domine, venturae festivitatis splendor illuminet, quo mundi hujus tenebris carere valeamus, et pervenire ad patriam claritatis aeternae. Per eumdem.

In die ipso Epiphaniae ad sextam ponitur haec oratio.

Deus illuminator omnium gentium, da populis tuis perpetua pace gaudere, et illud lumen splendidum infunde cordibus nostris, quod trium magorum mentibus aspirasti. Per Dominum nostrum.

Ad nonam oratio. Deus, qui hunc diem electionis gentium primitus consecrasti, et per luminis tui [Col. 0952D] stellam manifestum te nobis ostendisti, tribue, quaesumus, ut nova coelorum mirabilis claritas in nostris semper oriatur.

Pro oratione secundi nocturni infra octavam habetur sequens oratio.

Praesta, quaesumus, omnipotens Deus, ut Salvatoris mundi stella duce manifestata nativitas mentibus nostris reveletur semper et crescat. Per eumdem.



DOMINICA PRIMA POST OCTAVAM EPIPHANIAE.

Post lectionem, etc., usque ad symbolum apostolorum inclusive, ut in editis haec sequuntur: Confitemini Domino, quoniam bonus. R\. Quoniam in saeculum misericordia ejus.

Confessio. Confiteor Deo et omnibus sanctis et vobis, Patres, mea culpa, quia peccavi nimis per [Col. 0953A] superbiam in cogitatione, suggestione, consensu, verbis et opere. Deprecor vos, orate, pro misero peccatore.

Absolutio. Misereatur vestri omnipotens Deus, et dimittat vobis omnia peccata vestra praeterita, praesentia et futura, liberet vos ab omni malo, conservet et confirmet et corroboret vos in omni opere bono, et perducat vos ad vitam aeternam. Amen.

Capitulum. Converte nos, Deus salutaris noster. Et averte iram tuam a nobis. Dignare, Domine, die isto. Sine peccato nos custodire. Fiat, Domine, misericordia tua super nos. Sicut speravimus in te. Sacerdotes tui induantur justitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem [Col. 0953B] meam. Et clamor meus ad te veniat. Symbolum. Quicunque vult salvus esse. Capitulum. Benedicat nos Deus, Deus noster, benedicat nos Deus, et metuant eum omnes fines terrae. Dominus vobiscum. Et cum spiritu tuo. Oratio eadem quae habetur in editis in festo Trinitatis.

Post lectionem: Sancta Maria, legitur haec rubrica: Privatis diebus dicatur hic ter: Deus in adjutorium meum intende, cum Gloria.

Ad completorium omnia, ut in editis, usque qui fecit coelum et terram. Capitulum. Confitemini Domino quoniam bonus. Quoniam in saeculum misericordia ejus. Confessio et absolutio ut supra. Converte nos Deus, etc., usque ad symbolum. Capitulum. Benedictus es, Domine patrum nostrorum. Et laudabilis [Col. 0953C] et gloriosus in saecula. Benedicamus Patrem et Filium cum sancto Spiritu. Laudemus et superexaltemus eum in saecula. Benedictus es in firmamento coeli. Et laudabilis et gloriosus in saecula. Benedicat nos omnipotens Deus. Amen. Dignare, Domine, nocte ista. Sine peccato nos custodire. Fiat, Domine, misericordia tua super nos. Sicut speravimus in te. Sacerdotes tui induantur justitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem meam. Et clamor meus ad te veniat. Domine Deus virtutum, converte nos. Et ostende faciem tuam, et salvi erimus.

Oratio. Visita, etc., postquam sequuntur aliae duae.

[Col. 0953D] Illumina, quaesumus, Domine, tenebras nostras, et totius noctis insidias tuo a nobis repelle propitius auxilio.

Veritas tua, quaesumus, Domine, semper maneat in cordibus nostris, et per virtutem sanctae crucis omnis falsitas inimici destruatur. Per.

Post Laudes feriae secundae post primam Dominicam supradictam leguntur infra scripta. Haec capitula dicantur omni tempore diebus ferialibus ad laudes, ad tertiam, et ad vesperum, cum Miserere mei, Deus. Ad vigilias vero ad sextam, et nonam dicuntur sine Miserere mei, Deus. Kyrie eleison, Christe, eleison, Kyrie eleison. Pater noster. Et ne nos. Capitulum. Ego dixi: Domine, miserere mei. Sana animam meam, quia peccavi tibi. Convertere, Domine, aliquantulum. Et deprecare super servos tuos. [Col. 0954A] Fiat, Domine, misericordia tua super nos. Sicut speravimus in te. Sacerdotes tui induantur justitiam. Et sancti tui exsultent. Mitte eis, Domine, auxilium de sancto. Et de Sion tuere eos. Domine, exaudi orationem meam. Et clamor meus ad te veniat. Psal. Miserere. Capitulum. Domine Deus virtutum, converte nos. Ostende faciem tuam, et salvi erimus. Dominus vobiscum. Et cum.

Oratio. Matutina supplicum vota, Domine, propitius intuere, et occulta cordis nostri remedio tuae clarifica pietatis, ut desideria tenebrosa non teneant, quos lux coelestis gratiae reparavit Jesus Christus Filius, etc.

Suffragia sanctorum, quae dicuntur omni tempore exceptis festis Nativitatis Domini, Resurrectionis, [Col. 0954B] Ascensionis, et Pentecostes et octavis earum. Antiphona de cruce. Nos autem gloriari oportet in cruce Domini nostri Jesu Christi. Omnis terra, etc.

Oratio. Adesto nobis, quaesumus, Domine, et quos sanctae crucis laetari facis honore, ejus quoque perpetuis defende subsidiis. Per.

Antiphona de beata Maria. Mater et innupta virgo gloriosa, Regina mundi, intercede pro nobis ad Dominum Deum nostrum. Diffusa, etc. Oratio Famulorum.

Antiphona de sancto Michaeli. Michael archangele, veni in adjutorium populi Dei. In conspectu angelorum. Oratio. Deus qui miro ordine.

Antiphona de sancto Benedicto. Fuit vir vitae venerabilis gratia Benedictus et nomine. Os justi. Oratio. [Col. 0954C] Intercessio.

Antiphona de sancto Joanne Baptista. Inter natos mulierum non surrexit major Joanne Baptista. Justus ut palma. Oratio. Beati Joannis Baptistae nos, quaesumus, Domine, praeclara comitetur oratio, quem venturum esse praedixit, poscat nobis favere placatum Christum Dominum nostrum.

Antiphona. Petrus, etc. Oratio. Praesta, quaesumus, omnipotens Deus, ut nullis nos permittas perturbationibus concuti, quos in apostolicae confessionis petra solidasti. Per.

Antiphona et oratio de pace, ut in editis.

Antiphona de omnibus sanctis. Justi fulgebunt sicut sol in regno Patris mei, dicit Dominus. Mirabilis [Col. 0954D] Deus. In sanctis ejus. Oratio. Deus, qui nos concedis beatae Mariae semper virginis, et omnium sanctorum tuorum commemorationem agere, da nobis in aeterna beatitudine de eorum societate gaudere. Per.

Ad tertiam ponitur sequens oratio. Porrige dexteram tuam, quaesumus, Domine, plebi tuae misericordiam postulanti per quam et errores declinet humanos, et solatia vitae immortalis accipiat, et sempiterna gaudia comprehendat. Per.

Ad sextam oratio. Exaudi nos, Deus salutaris noster, et dies nostros in tua pace dispone, ut a cunctis perturbationibus liberati tranquilla tibi servi tute famulemur. Per.

Ad nonam oratio. Da, quaesumus, Domine, [Col. 0955A] populo tuo Spiritum veritatis et pacis, ut te et tota mente cognoscat, et quae tibi sunt placita, toto corde sectetur.

Ad vesperas oratio. Oriatur, Domine, nascentibus tenebris, aurora justitiae in cordibus nostris, ut peracto die suppliciter gratias agentes, etiam mane dignanter respicias vota solventes. Per.

Supradicta suffragia ad laudes dicuntur. Ad vesperum autem dicuntur sequentia omni tempore tam diebus ferialibus quam festivis.

Antiphona. Salva nos, Christe Salvator, per virtutem sanctae crucis. Qui salvasti Petrum in mari, miserere nobis. Omnis terra. Oratio. Perpetua nos, etc.

Antiphona. Sancta Maria Dei Virgo, semper intercede [Col. 0955B] pro nobis ad Dominum Deum nostrum. Diffusa. Oratio. Concede, misericors Deus, fragilitati nostrae, etc.

Antiphona. Michael, etc. Oratio. Perpetuum nobis, Domine, tuae miserationis praesta subsidium, quibus et angelica praestitisti suffragia non deesse. Per.

Suffragia S. P. Benedicti, ut in editis.

Antiphona et versiculus pro sancto Joanne Baptista, ut in laudibus.

Oratio. Omnipotens sempiterne Deus, da cordibus illam tuarum rectitudinem semitarum, quam beatus Joannes Baptista in deserto vox clamantis edocuit. Per.

Antiphona. Gloriosi principes. Oratio. Apostolicis [Col. 0955C] nos, quaesumus, Domine, beatorum Petri et Pauli attolle praesidiis, ut quanto fragiliores sumus, tanto validioribus auxiliis foveamur. Per.

Antiphona pro pace, ut in laudibus.

Antiphona. Sancti Dei omnes, orare et intercedere dignemini pro nostra omniumque salute. Laetamini in Domino. Oratio. Omnipotens Deus, nos famulos tuos dextera potentiae tuae a cunctis protege periculis, et, beata Maria semper Virgine intercedente cum omnibus sanctis tuis, fac nos praesenti gaudere prosperitate et aeterna. Per Dominum.



FERIA QUARTA IN CAPITE JEJUNII.

Pro benedictione cinerum legitur tantum oratio Deus, qui non mortem, etc. Postea sequitur haec rubrica. [Col. 0955D] Tunc aspergantur aqua sancta, incensari non debent. Mox sacerdos incipiat ponere cinerem supra singulorum fratrum capita in modum crucis dicendo: Recordare, homo, etc. Et ille qui accipit, dicat: Hujus cineris aspersio sit mihi, Domine, ad remedium salutare.

Post laudes feriae quartae majoris hebdomadae habentur sequentia. Hic exstinguuntur omnia lumina. Ad Benedictus antiphona. Traditor. His dictis vadant duo ante altare, et dicant sonora voce: Kyrie eleison, Christe eleison. Domine, miserere. Et similiter respondeant caeteri alii; et qui sunt ante altare dicant: Christus Deus factus est obediens usque ad mortem. Caeteri respondeant: Kyrie eleison, Christe eleison, Domine, miserere. Et illi ante altare dicant: Jesu [Col. 0956A] Domine qui passurus advenisti propter nos. Et caeteri respondeant: Kyrie eleison. Christe eleison, Domine. Et illi. Qui prophetice promisisti: ero mors tua, o mors. Et caeteri: Kyrie eleison, Christe eleison, Domine, miserere. Et illi: Vita in ligno moritur, et mors morte evacuatur. Et caeteri: Kyrie eleison, Christe eleison, Domine. Et illi: Christus Dominus factus est obediens usque ad mortem. Et caeteri: Mortem autem crucis. Pater noster. Capitulum. Ego dixi: Domine, sana. Convertere, Domine. Et deprecare. Fiat, Domine. Sicut speravimus in te. Sacerdotes. Et sancti. Mitte eis, Domine. Et de Sion. Domine, exaudi. Et clamor. Psal. Miserere. Capitulum. Domine Deus virtutum. Et ostende, sine Dominus vobiscum. Sed sub silentio dicitur. Oremus. [Col. 0956B] Respice, quaesumus, Domine.

Hae preces recitantur post tertiam, vesperas et laudes trium dierum hebdomadae majoris, videlicet feria quinta, in Parasceve, et in Sabbato sancto. Post antiphonam ad Benedictus laudum Sabbati sancti haec habentur: Hic dicatur: Kyrie eleison, et versus, et capitulam et oratio, ut in laudibus coenae Domini. Prima vero, tertia, sexta et nona sicut eadem die. In hac die ante horam tertiam discooperiantur cruces et tabulae, quae per totam Passionem fuerant velatae. Et inter tertiam, et sextam horam altare honorifice exornetur. Ad vesperum antiphona, et dicitur haec antiphona ad vesperum per totam hebdomadam usque in sabbatum. Crucifixus surrexit tertia die de sepulcro, alleluia, alleluia. Psal. Laudate, pueri. Psal. Laudate, [Col. 0956C] omnes gentes. Psal. Ecce quam bonum! Psal. Lauda, Jerusalem. Lectio. Si consurrexistis. R\. Angelus Domini. V\. Jesum quaeritis. Hymnus. Ad coenam. V\. Pascha nostra immolatus est Christus. Ad Magnificat antiphona. Vespere autem.

Oratio. Deus qui hanc sacratissimam noctem gloria Dominicae resurrectionis illustras, conserva in nova familiae tuae progenie adoptionis spiritum, qui dedisti, ut corpore et mente renovati puram tibi exhibeant servitutem. Per eumdem.

Antiphona de cruce usque ad octavam. Crucifixum in carne laudemus, et sepultum propter nos glorificemus. Resurgentem de morte, venite, adoremus, alleluia, alleluia, alleluia.

[Col. 0956D] Antiphona sanctae Mariae usque in octavam Pentecostes. Regina coeli. Diffusa est. Propterea.

Oratio. Deus, qui violatae naturae per virginale decus adhibes medicinam, fac nos beatae Mariae semper virginis precibus et fermentum conceptae pravitatis penitus abjicere, et in novitatis azyma de vetustate transire. Per.



DOMINICA RESURRECTIONIS.

Incipiunt vigiliae more canonicorum, scilicet: Domine, labia mea aperies.

Ad sextam hujus diei habetur sequens oratio. Praesta, quaesumus, omnipotens Deus, ut qui resurrectionis Dominicae solemnia colimus, ereptionis nostrae suscipere laetitiam mereamur. Per.

Ad Magnificat antiphona. Post passionem Domini [Col. 0957A] factus est conventus, quia non est inventum corpus in monumento, lapis sustinuit perpetuam vitam, monumentum reddidit coelestem margaritam, alleluia.

Per totum officium de Tempore nihil reperitur in codice animadversione dignum, praeterquam quod officium de Trinitate ponitur post Dominicam XXIV Pentecostes.



IN NATALI SANCTI ANDREAE APOSTOLI.

Invitatorium. Christum regem adoremus Dominum, qui martyrio crucis beatum glorificavit apostolum.


Hymnus ad matutinum.


Andreae festum colitur,
Lux clara piis oritur,
Per quem tenebras deserunt
[Col. 0957B] Ad verum lumen redeunt,

   Egaeas in apostolum
Minaci frendet spiritu,
Per quem Achaiae populum
Cernit ire post Dominum.

Nescit minas pavescere,
Nequit tormentis cedere
Flammantis ardor fidei
Non sentit vim supplicii.

   Crucis vinctus patibulo
Laetus pendebat biduo.
In ipsa morte positus
Vitae manat eloquium.

   Luce delapsa coelitus
[Col. 0957C] Repente circumfunditur,
Qui sic obire meruit,
Lucis Auctorem petiit.

   Sit Patri laus ingenito,
Sit Decus Unigenito,
Sit utriusque parili
Majestas summa flamini. Amen


Hymnus ad vesperas.


   Captator olim piscium,
Jam nunc piscator hominum
Tuis Andreas retibus
Mundi nos rape fluctibus

   Germanus Petri corpore
Nec mortis dispar ordine
Quos una caro genuit
[Col. 0957D] Crux coelo fratres edidit.

   O germen vere nobile
O par corona gloriae
Ecclesiae Patres pii
Crucis sunt aeque filii.

   Ad Jesum fratri praevius
Judex vitae strenuus
Et nobis esto miseris
Beati dux itineris.
   Sit Patri laus ingenito, etc.



IN NATALI SANCTI AMBROSII CONFESSORIS.

Oratio. Omnipotens sempiterne Deus, qui per os beati pontificis Ambrosii eloquiorum tuorum nobis abdita reserasti, concede nobis aurem pectoris ejus accommodare doctrinis, ut ad illam ejus interventu [Col. 0958A] pervenire patriam mereamur, quam ipse totis desideriis anhelavit. Per.



IN NATALI SANCTI ZENONIS.

Oratio. Deus, qui hunc diem venerabilem in beati Zenonis confessoris tui atque pontificis devotione celebrare concedis, conserva in nobis misericordiam tuam, et precibus nostris pius et clemens adesse dignare, ut sicut beato Zenoni sacerdoti gratiam tribuisti, ita et nobis largiri digneris Per.



IN NATALI SANCTI SYRI.

Oratio. Deus, qui es tuorum antistitum potentissimus illustrator, tribue, quaesumus, ut, beatissimi sacerdotis et confessoris tui Syri magnificis exemplis informati, saeculi hujus caliginem sine periculo transeamus. Per.



IN PURIFICATIONE BEATAE MARIAE VIRGINIS.
[Col. 0958B]

Ad Vesperum. Antiphona. Tecum principium. Psal. Dixit Dominus. Antiphona. Redemptionem. Psal. Confitebor. Antiphona. Exortum est. Psal. Beatus vir. Antiphona. De fructu. Psal. Memento.

Oratio. Perfice in nobis, quaesumus, Domine, gratiam tuam quam justi Simeonis implesti, ut sicut ille mortem non vidit, priusquam Christum Dominum videre mereretur, ita et nos vitam obtineamus aeternam. Per.

Post tertiam hujus diei leguntur sequentia pro benedictione candelarum. Post haec benedicantur candelae, et dicat sacerdos sonora voce: Dominus vobiscum. Exaudi, etc.

Oratio. Omnipotens sempiterne Deus, qui per [Col. 0958C] Verbum tuum, lumen videlicet verum, illuminas omnem hominem venientem in hunc mundum, tuae visitationis gratia inexstinguibiliter corda nostra perlustra, et has candelas luci visibili aptas coelesti benedictione + sanctifica, ut ob reverentiam praesentis solemnitatis et memoriam beatae Mariae semper virginis Filium ac Dominum suum auctorem et observatorem legis in templo offerentis a famulis tuis oblatae fuerint ac nomini tuo devote dedicatae, offerentes eas tuae benedictionis semper possideant claritatem. Per eumdem.

Alia oratio. Omnipotens sempiterne Deus, qui hodierna die, ut in editis.

Alia oratio. Benedic +, Domine Jesu Christe, hanc [Col. 0958D] creaturam cerae supplicationibus nostris, et infunde ei per crucis sanctae tuae virtutem benedictionem + coelestem, ut qui eam ad repellendas tenebras humano generi tribuisti, taliter signaculo crucis tuae fortitudinem et benedictionem accipiat, ut in quibuscunque locis accensa sive posita fuerit, discedat et contremiscat diabolus, et fugiat pavidus cum omnibus ministris suis de habitationibus illis, nec praesumat amplius inquietare vel illudere servientes Deo. Proinde supplices, te, quaesumus, Domine, ut emittas sanctum angelum tuum Raphaelem, qui evulsit et repulsit a Sara et Tobia daemonem mortiferum infestantem, ut conterat illum et perdat de cunctis habitationibus colentium Dominum, de basilicis, de domibus, de angulis, de lectis, de refecto [Col. 0959A] riis, et de universis locis in quibus Deo famulantes habitant, requiescunt, dormiunt, vigilant, ambulant et consistunt. Nec valeat amplius inquietare, vel pavores immittere super illos quos sancti chrismatis tui unctione fecisti esse munitos. Benedico + te, cera, in nomine Domini nostri Jesu Christi et sanctae Trinitatis, ut sis exterminatio diaboli et omnium contubernalium ejus. Per eumdem Dominum nostrum, qui vivit et regnat.

Tunc aspergantur aqua benedicta et incensentur, et decantetur antiphona: Lumen ad revelationem gentium, etc., excepto cantico: Nunc dimittis, cujus loco dicitur: Deus misereatur.

Oratio ad sextam. Beatae Mariae semper virginis, quaesumus, Domine, adsit nobis ubique oratio, et [Col. 0959B] quam devoto plebs tua veneratur obsequio, suflragari sibi pio experiatur auxilio. Per.

Oratio ad nonam. Adjuvet nos, quaesumus, Domine, sanctae Mariae semper virginis intercessio veneranda, et a peccatorum vinculis absolutos in tua faciat pace gaudere. Per.



IN NATALI SANCTI BLASII EPISCOPI ET MARTYRIS.

Oratio. Deus, qui beatum Blasium martyrem tuum atque pontificem pontificatus officio et fidei munere sublimasti, tribue supplicibus tuis, ut quidquid peccati contagione contractum est in nobis, ipso intercedente solvatur. Per.



IN NATALI SANCTI GREGORII PAPAE ET CONFESSORIS.

Oratio. Deus, qui per beatum Gregorium confessorem tuum atque pontificem coelestis eloquii nobis [Col. 0959C] dulcedinem propinasti, familiae tuae concede propitius et servare quod docuit, et subsequi quo processit.



IN NATALI SANCTI BENEDICTI.


Hymnus.


   Gemma coelestis pretiosa,
Regis norma justorum,
Via monachorum,
Nos ab immundi
Benedicte, mundi
Subtrahe coeno.

   Tu solum spernens,
Cor in astra figens,
Cogis haeredes
[Col. 0959D] Fieri parentes,
Vas Deo plenum
Reparare fructum
Promeruisti.

   Magnus in parvis,
Eremita imberbis
Vincis aetatem,
Superas laborem
Arcta districtae
Rudimenta vitae
Fervidus imples.

   Strage saxorum
Puerum peremptum
Mox ut orasti,
Preces suscitasti,
[Col. 0960A] Spiritus carni,
Caro sanitati
Redditur aeque.

   Jure sub blandae
Specie columbae
Nesciam fellis
Animam sororis
Summa stellati
Penetrare coeli
Culmina cernis.

   Ipse post clarum
Referens triumphum
Celsa devicto
Petis astra mundo,
Luce flammantem
[Col. 0960B] Radiante callem
Pallia sternunt.

   Laus honor Patri,
Parilique Proli
Una majestas,
Eadem potestas,
Cum quibus sanctus
Simul implet omnem
Spiritus orbem. Amen.

Hymni ad nocturnum et ad laudes iidem qui in officio parvo beati Benedicti.

Oratio. Omnipotens sempiterne Deus, qui per gloriosa beati Benedicti abbatis exempla humilitatis triumphale nobis iter ostendisti, da, quaesumus, ut viam tibi placitae obedientiae, per quam ille venerabilis [Col. 0960C] Pater illaesus antecedebat, nos praeclaris ejus meritis adjuti sine errore subsequamur. Per.

Oratio ad sextam. Sancti Benedicti confessoris tui atque abbatis nos, Domine, supplicationibus tribue foveri, ut cujus venerabilem solemnitatem obsequiis celebramus, ejus intercessionibus et meritis commendemur. Per.

Oratio ad nonam. Deus, qui nos beati Benedicti confessoris tui voluisti magisteriis erudiri, ejus meritis dignare nos ab omni inimici fraude protegi. Per.



IN INVENTIONE SANCTAE CRUCIS.


Hymnus ad vesperum.


   Crux mundi salus perditi
Perempti vita saeculi,
[Col. 0960D] Quam victa tremunt tartara,
Coeli verentur agmina.

   In te dum vita moritur,
Mortis catena solvitur,
Aegypti jugo liberi
Vere sunt lucis filii.

   Te ponit Judex omnium,
Cum judicatur solium
Jam tunc haedos ab ovibus
Segregat in latronibus.

   Tu mundi ludis principem
Dum punis impassibilem,
Reos offerre solita,
Quae nunc das, aufert spolia.

   In te mactatur victima
[Col. 0961A] Quae mundi purgat crimina.
Tibi talentum creditur,
Adae quod solvit debitum.

   Nos vitae signo protege,
Quo rex triumphat gloriae.
Per te ad regnum perveha
Quos servitute liberat.

   Sit Patri laus ingenito,
Sit decus Unigenito,
Sit utriusque parili
Majestas summa Flamini. Amen.


Hymnus ad laudes.


   Crux mundi benedictio,
Spes et certa redemptio,
Olim gehennae bajula,
[Col. 0961B] Nunc clara coeli janua.

   In te levatur hostia
Ad seque traxit omnia
Quam mundi princeps impetit,
Suumque nihil invenit.

   Quae legis antiquius
Vetus cassat chirographum,
Antiqua perit servitus
Vera libertas redditur.

   Odoris tui copia
Cuncta vincit aromata
Tui dulcedo nectaris
Replet arcana pectoris.

   Per Crucem, Christe, quaesumus
Ad vitae transfer praemium
[Col. 0961C] Quos ligni fixus stipite
Dignatus es redimere,
   Sit laus Patri ingenito, etc.



IN NATALI APOSTOLORUM PETRI ET PAULI.


Hymnus.


   Felix per omnes festum mundi cardine
Apostolorum praepollet alacriter,
Petri beati, Pauli sacratissimi,
Quos Christus almo consecravit sanguine
Ecclesiarum deputavit principes.

   Hi sunt olivae duae coram Domino
Et candelabra luce radiantia,
Praeclara coeli duo luminaria.
Fortia solvunt peccatorum vincula
[Col. 0961D] Portas Olympi reserant fidelibus.

   Habent supernas potestatem
Claudere sermone sedes,
Pandere splendentia lumina poli,
Super alta sidera linguae
Eorum claves coeli factae sunt
Larvas repellunt ultra mundi limites.

   Petrus beatus catenarum laqueos
Christo jubente rupit mirabiliter,
Custos ovilis, et doctor Ecclesiae,
Pastorque gregis, conservator ovium
Arcet luporum truculentam rabiem.

   Quodcunque vinclis super terram strinxeris,
Erit in astris religatum fortiter;
Et quod resolvis in terris arbitrio,
[Col. 0962A] Erit solutum super coeli radios.
In fine mundi judex eris saeculi.

   Non impar Paulus huic doctor gentium,
Electionis templum sacratissimum,
In morte compar, in corona particeps,
Ambo lucernae, et decus Ecclesiae
In orbe claro coruscant vibramine.

   O Roma felix, quae tantorum principum
Et purpurata pretioso sanguine
Excellis omnem mundi pulchritudinem
Non laude tua, sed sanctorum meritis
Quos cruentatis jugulasti gladiis.

   Vos ergo modo gloriosi principes,
Petre beate, Paule mundi lilium,
Coelestis aulae triumphales milites,
[Col. 0962B] Precibus almis vestris nos ab omnibus
Munite malis, ferte super aethera.
   Gloria Deo per immensa saecula
Sit tibi, Nate, decus et imperium, etc.



IN NATALI EORUMDEM.

Invitatorium, ut in editis. Antiphona. In plateis ponebantur infirmi in lectulis, ut veniente Petro. Et caeterae antiphonae primi et secundi nocturni quae ponuntur de historia Actuum apostolorum. Antiphona ad cantica. Significavit Dominus Petro, qua morte clarificaturus esset Deum, alleluia. Responsorium duodecimae lectionis. Cum esset Petrus in cruce, venit turba multa, maledicebat Caesarem, et fecerunt planctum magnum ante crucem. Petrus exhortabatur eos de cruce dicens: Nolite flere, sed gaudete [Col. 0962C] mecum, quia vado parare vobis locum. Gratias tibi ago, Pastor bone, quia oves quas tradidisti mihi, compatiuntur mecum in sempiternum, et cum hoc dixisset, ait: Nolite, etc.



IN NATALI SANCTAE MARIAE MAGDALENAE.


Ad vesperas hymnus.

   Nardi Maria pistici
Sumpsit libram mox optimi
Unxit beatos Domini
Sedes rigando lacrymis.
   Honor, decus, etc

Invitatorium. Aeternum, trinumque Deum laudemus et unum, qui sibi Mariam transvexit in aethera sancta.


Hymnus.
[Col. 0962D]

   Consonis Christum veneremur odis
Hunc diem celebrando festum,
Nunc Magdalenae Mariae
Per orbem congratulantes.

   Quae caput quondam Domini
Perunxit, ac pedes lavit,
Lacrymis rigando crine detersit
Capitis, supplexque corde gemendo.

   Indeque confestim totius reatus
Contulit Christus veniam
Precanti Simoni dignum
Paradigma pandens ore benigno.

   Haec tulit myrrham erepta sub luce,
Ad perungendum Dominum sepulcro,
[Col. 0963A] Quem resurgentem meruit
Beata primo videre.

   Quam procul post haec, tribuente
Christo, credimus coeli penetrasse
Culmen hujus obtentu.
Miserere nobis, Conditor orbis.

   Gloriam Patri pariter canamus
Gloriam Proli, Flaminique
Pio semper omni
Resonemus omnes tempore secli.

Antiphona. Cum discubuisset in domo Simonis Dominus Jesus, mundi gloria, mulier quaedam, quae erat peccatrix, nardi odoriferi exhibuit unguenta. Antiphona. Secus pedes Domini astans incessante, ore sacrato ejus vestigia osculatur, lacrymis [Col. 0963B] plena. Antiphona. Irrigabat igitur dominicos Jesu pedes, fracto quoque alabastro praecipuis odoribus, flagrabat domus omnis, atque capillorum officio detergebat. Antiphona. Simon autem intra se, inquit: Si esset propheta, sciret profecto quae et qualis esset quae tangit eum, quia peccatrix est. Antiphona. Et conversus Dominus dixit: Postquam veni in domum tuam, non cessavit crine fuso haec meos osculari pedes. Antiphona. Quoniam multum dilexeras, scito dimissa tibi peccamina, et fide, qua polles, sacra in pace remitto. R\. Laetetur omne saeculum in solemnitate sanctae Mariae. Quam Jesus aeterno amore dilexit plurimum. V\. Haec Maria fuit illa, Domino gratissima, quae unguento pretioso pedes unxit illius. Quam. R\. Optimam partem elegit [Col. 0963C] sibi Maria. Quae non auferetur ab ea in aeternum. V\. Diligens Dominum ex corde perfectissimo coelorum obtinuit dignitatem. Quae. R\. Potissima, intercede a Domino, collata gaudens potenter polo. Obtine ut nos perenniter divinis tecum gaudiis perfruamur. V\. Quia tua reposcimus merita deletis facinoribus. Obtine. R\. Quis Magdalena sceleratior esse Maria, quae ivit ad omne malum. Quae nomine plena reatus peccatrix vocitata, fuit quasi nomine culpae. V\. Dum tamen ipsa Deum lacrymis commovit obortis cordis ab affectu, meruit peccamine solvi. Quae nomine. Antiphona. Satagebat igitur Martha, soror Mariae Magdalenae, circa ministeria, quae sedens secus pedes Domini audiebat verba oris ejus. Antiphona. Non est, Martha inquit, tibi curae, quod [Col. 0963D] soror mea reliquit me solam ministrare; jube illi, ut me adjuvet. Antiphona. Et respondens dixit statim illi Dominus: Unum exstat certe necessarium. Haec optimam sibi partem elegit, quae non auferetur. Antiphona. Cumque Pharisaeus Dominum prandere rogasset, corporeis fruitur dapibus dans spirituales. Antiphona. Ecce soror Lazari pia nunc, sed tunc scelerata attulit unguentum pretiosi pondus odoris. Antiphona. Maxima spes veniae populo succurre roganti, ut scelerum veniam mereantur per te habere. R\. O felix sacrorum lacrymis rigatio pedum, per quam promeruit Maria dici, et esse ejus dilecta. Et quo pascuntur aethere sancti. V\. Angelico pollet decore haec et hi per Christum. Et. R\. Beata Maria, [Col. 0964A] quae piarum undis lacrymarum tersisti tuorum maculas criminum. Assidue te exorare deposcimus pro nostris excessibus. V\. Summis coelorum civibus glomerata, jamque aeterna immortalitate induta. Assidue. R\. Venit Maria Magdalene annuntians discipulis: Quia vidi Dominum. Cujus petimus precibus adjuvari apud te, Redemptor clementissime. V\. Quia ergo in paradiso mulier propinavit viro mortem, a sepulcro mulier viris annuntiat vitam. Cujus. R\. Rex immense Deus, terrarum conditor orbis, accipe praesentis cleri pia vota precantis. V\. Ut valeat semper laudes tibi promere dignas. Accipe.

Antiphona ad cantica. O mundi lampas et margarita praefulgida, quae resurrectionem Christi nuntiando [Col. 0964B] apostolorum apostola fieri meruisti, Maria Magdalena, semper esto pia exoratrix pro nobis ad Deum, qui te elegit. R\. Flagrans Jesum muneribus intimis Maria praecordiis affatum perunxit sacrata unguento vestigia. Unde meruit suorum delictorum veniam. V\. Peccaminum nostrorum sordes piissimis diluat interventionibus divino fonte. Unde. R\. Maria stans ad monumentum plorans vidit duos angelos in albis sedentes. Ubi positum fuerat corpus Jesu. V\. Cum ergo fleret, inclinavit se, et prospexit in monumento. Ubi. R\. Discipulis Christi, quae gaudia celsa tulisti, cum nimium tristes fuerunt de morte Magistri. Laetitiam nobis vitae coelestis adjunge. V\. Ut sibi conformes, cujus pietate sanata es, sorte beatorum fieri mereamur in unum. Laetitiam. [Col. 0964C] R\. O mirum et magnum miraculum, quia peccatrix femina audebat Redemptorem mundi tangere, lacrymando et capillis tergendo, crimina sua abluebat. Ideo dimissa sunt ei peccata multa, quoniam dilexit multum. V\. Vidit Maria Dominum, et credidit, et cum gaudio suscepit illum gaudens et flens, quia cognovit se peccatricem. Ideo. In laudibus antiphona. In diebus illis: Mulier, quae erat in civitate peccatrix, ut cognovit quod Jesus accubuisset in domo Simonis leprosi, attulit alabastrum unguenti. Haec autem antiphona tantum legitur ad laudes.


Hymnus.


   Fidelium devotio depromat
Hymnum Domino, qui
Mariae Magdalenae
[Col. 0964D] Sedem dedit in aethere.

   In qua quid esset pietas,
Ejus ostendit bonitas,
Quid donet poenitentia
Patefecit clementia.

   Quae prius enim scelera
Commisit innumera,
Accepta pace veniae
Regno potitur gloriae.

   Maria tersis crinibus
Procumbens Christi pedibus
Dum rigat cum lacrymis,
Se lavat sorde criminis.

   Hinc consecuta plurimum
[Col. 0965A] Amoris erga Dominum,
In coelorum palatio
Perenni gaudet praemio.

   Rogamus ergo, Domina,
Nostra deleto crimina,
Tuisque sanctis precibus
Nos junge coeli civibus.

   Patri, Nato cum Flamine
Sit laus aeterno tempore;
Qui est summa Deitas
In Unitate Trinitas. Amen.

Ad Benedictus antiphona. Sancta Maria, pio conjuncta Jesu, osculando pedes ipsius et pie rigando, terge crimina nostra, eum jugiter orando pro nobis.



IN NATALI SANCTI APOLLINARIS EPISCOPI ET MARTYRIS.
[Col. 0965B]

Ad Magnificat antiphona. Surge, accipe Spiritum sanctum, simulque pontificatum, et perge ad urbem, quae vocatur Ravenna. Commemoratio Magdelenae antiphona. O veneranda Dei sedes, spes inclyta nostri. O validi fructus celeberrima vinea Christi, drachma reperta, sed ovis de morte reducta. Valde precare Deum pro nobis, valde precamur. Antiphona. Dicebat beatus Petrus apostolus Judaeis: Nam et ego Hebraeus sum, sed propter charitatem fratrum adveni. Antiphona. Multitudo autem Hebraeorum agentes poenitentiam baptizabantur, credentes Jesum Christum vere esse Filium Dei. Antiphona. Beatus Petrus apostolus administranti sibi aiebat: Quid sedes nobiscum? Ecce eruditus es de omnibus, [Col. 0965C] quae fecit Jesus. Antiphona. Ait beatus Petrus Apollinari discipulo suo: Eruditus es in omnibus praedicare Ravennae Jesum Filium Dei. Antiphona. Mittat Christus Dominus angelum suum, qui praeparet iter suum, et quae postulaveris, annuat tibi. Antiphona. Ortus ab Antiochia beatus Apollinaris Ravennam missus est praedicare baptismum poenitentiae in remissionem peccatorum. R\. Ait beatus Petrus Apollinari discipulo suo: Quid sedes nobiscum? Ecce cruditus es de omnibus quae fecit Jesus. V\. Surge, accipe Spiritum sanctum simulque pontificatum, et perge ad urbem quae vocatur Ravenna. Ecce. R\. Beatus Petrus apostolus dixit discipulo suo Apollinari: Surge, perge Ravennam, multitudo populi ibi moratur, praedica eis [Col. 0965D] baptismum poenitentiae, in nomine Jesu. V\. Ecce eruditus es de omnibus quae fecit Jesus. Surge. R\. Deus, qui non localiter, sed ubique es, tu intromitte cognitionem Filii tui Domini nostri in istam civitatem. V\. Ut cognoscentes Jesum Filium tuum, cum magno affectu locus mihi praedicationis tribuatur. Tu. R\. Deus, qui cooperaris cum Petro magistro meo, operare et mecum. Ut cognoscant omnes te solum Deum in aeternum. V\. Deus qui non localiter, sed ubique. Ut cognoscant.

In secundo nocturno antiphona. Cum pervenisset beatus Apollinaris ad urbem Ravennam, faciens signum crucis, susceptus est in domum militis Irenaei. Antiphona Deus qui operaris cum Petro magistro [Col. 0966A] meo, operare et mecum ut clarificetur nomen tuum. Antiphona. Ingressus beatus Apollinaris domum tribuni dixit: Requiescat in vobis pax Domini, et Dei nostri Jesu Christi. Antiphona. Requiescat in vobis pax Domini nostri Jesu Christi, per quam infirmam tribuni conjugem beatus sanavit Apollinaris. Antiphona. Virtus alia non est, quam Domini nostri Jesu Christi, per quem beatus Apollinaris Tauri filium caecum illum inavit. Antiphona. Nuntiatum est hoc Caesari a paganis quod quidam ab Antiochia introduxisset nomen Jesu in urbem Ravennam, et multitudo magna obediret illi, et domus Rufi patricii. R\. Ait ad eum tribunus: Bene advenisti, medice. Cui beatus Apollinaris respondit: Requiescat in vobis pax Domini nostri Jesu Christi. [Col. 0966B] V\. Cumque ingressus fuisset domum tribuni, officiosissime susceptus est, et dixit: Requiescat. R\. Aperi, Domine, continuo os muti ut tuum confiteantur nomen. Qui es vivens in saecula. V\. Illico solutum est vinculum linguae ejus, et clamabat. Qui. R\. Domine Jesu Christe, Deus meus, qui magistro meo apostolo tuo Petro dedisti locum impetrandi apud te, quae desiderat. Tu suscita hanc puellam, quae tua est creatura, et non est alius Deus praeter te. V\. Tunc apprehendens manum mulieris ait: Domine Deus meus. Tu. R\. Jam me perducto in capitolium vicarii securus esto, quia manibus meis thura non ponam daemoniis, sed Domino meo Jesu Christo incensum offero. V\. Dominum Jesum Christum Deum vivum esse confiteor, et alium praeter eum [Col. 0966C] esse non dico. Sed.

Ad cantica antiphona. Sanctissime Apollinaris colloquens angelorum, quas offerimus tibi orationes, et preces suscipe omnium, et redde Salvatori pro nobis hymnum, ut salvos nos faciat. R\. Exuite eum, et caedentes dicite: Respice et immola diis; ille autem respondens dixit: Christianus sum, fac quod vis. V\. Unus est Dominus Deus invisibilis, per quem daemonia ejiciuntur. Christianus. R\. Iste est sacerdos Domini qui in mandatis ejus meditatur die ac nocte. Iste directus est ab apostolo Petro Ravennam praedicare baptismum poenitentiae. V\. Beatus vir, qui non abiit in consilio impiorum. Iste. R\. Servivi sicut bonus miles Christo, certavi bonum [Col. 0966D] certamen. Placui Deo, qui me probavit, et dedit mihi Dominus coronam vitae. V\. Bonum certamen certavi, cursum consummavi, fidem servavi. Placui. R\. Pulchra facie, et alacri vultu, beate Apollinaris, ecce oves tuae ad te devota mente concurrunt, quas Domino acquisisti. Deprecare, precor pastor bone, pro eis Jesum Christum. V\. Ut digni efficiamur promissionibus ejus. Deprecare. In laudibus antiphona. Audi, Judex, quod dico viriliter: Jesus erat Deus, et est in aeternum manens in corpore mundo, pati autem carne pro omnibus voluit.

Haec tantum antiphona ad laudes hujus officii habetur.

Ad Benedictus antiphona. Praegravatus pondere ferri, exsul ab urbe mittitur, et post triennium [Col. 0967A] ad suam sanctam urbem Ravennam regreditur, quem videntes Christiani cum gaudio susceperunt. Ad primam antiphona. Angelus Domini beatum Apollinarem in carcere visitavit, videntibus custodibus cibavit, et confortavit. Ad tertiam antiphona. Suspensus in equuleo clamabat beatus Apollinaris: Dominum Jesum Christum Deum verum esse confiteor. Ad sextam antiphona. Custos et protector noster, Domine Jesu Christe, quem beatus Apollinaris praedixit, benedicimus, hymnum dicimus tibi Deo nostro. Oratio. Salutarem nobis dedit hodierna die beati. Apollinaris sacerdotis et martyris tui in tua, Domine, virtute confessio laetitiam, praesta quaesumus, ut conversationis ejus imitatione praedicanda, et intercessione tibi placita jugiter gloriemur. [Col. 0967B] Ad nonam antiphona. Sancte Apollinaris, sacerdos et martyr Christi, deprecare pro plebe tua, quam ex gentibus acquisisti, nos autem populus tuus et oves gregis tui, intercede pro nobis Filio Dei. Oratio. Terribilis Deus, et invicta fortitudo ac nimis pavenda potestas, largire nobis beati Apollinaris martyris et sacerdotis tui precibus stipendia salutis aeternae, ut casta pectora bajulantes laudes tuae clementiae referamus, ejus solemnia celebrantes. Ad Magnificat antiphona. Accipe Spiritum sanctum, simul pontificatum. Surge, perge Ravennam, multitudo populi ibi moratur. Praedica eis Jesum, quod vere sit Filius Dei.



IN NATALI SANCTI AEMYGDII EPISCOPI ET MARTYRIS.

Ad Magnificat antiphona. O Aemygdi martyr gloriose, [Col. 0967C] quos in Christo genuisti filios tuos sanguinem fundendo, tua, quaesumus, oratio commendet nos indesinenter Deo. Antiphona ad Benedictus. Sancte Dei praesul et martyr Aemygdi, qui, occidentalis Franciae oriundus Romam veniens, disponente Deo, a Romano pontifice destinatus es praedicator ad Esculanam urbem, pro nobis apud Deum intercede, quos verbis et miraculis ad agnitionem Christiani nominis fecisti venire.



IN VIGILIA ASSUMPTIONIS SANCTAE MARIAE VIRGINIS.

Ad vesperas antiphona. Maria Virgo, semper laetare, quae meruisti Christum portare coeli et terrae conditorem, quia de tuo utero protulisti mundi Salvatorem. Psalmi de Feria.


Hymnus.
[Col. 0967D]

Gaudium mundi nova stella coeli,
Procreans solem, pariens parentem,
Da manum lapsis, fer opem caducis,
      Virgo Maria.

   Te Deo factam liquet esse scalam.
Quatenus summa petit altus ima,
Nos ad excelsa remeari coeli
      Culmina dona.

   Te beatorum chorus angelorum,
Te prophetarum et apostolorum
Ordo praelatam sibi cernit unam
      Post Deitatem.

   Aula coelestis speciosa regis,
Fulta septenis Sophiae columnis,
[Col. 0968A] Quem nequit totus cohibere mundus,
      Claudis in alvo.

   Quem tremunt coeli, metuunt abyssi,
Laudat occasus, veneratur ortus
      Stringis in ulnis.

   Lacte nutritus cibo angelorum,
Fertur innuptae gremio puellae,
Qui sua late ditione terrae
      Pondera librat.

   Sit decus summum sine fine Christo,
Virgo quem sancta genuit Maria,
Qui Patri compar, Flaminique sancto
Regnat in aevum. Amen,



IN ASSUMPTIONE SANCTAE MARIAE VIRGINIS.

Invitatorium. Odor tuus, sancta Dei Genitrix, [Col. 0968B] sicut odor balsami. Quasi lilium, ita flores, Dei genitrix Virgo.


Hymnus.


      Terrena cuncta jubilent,
   Astra laudibus intonent,
Virginis ante thalamum
Carmen alternent dramatum.

   Haec Virgo, Verbo gravida,
Fit paradisi janua.
Quae Deum mundo reddidit,
Coelum nobis aperuit.

   Felix ista puerpera
Evae lege liberrima
Concepit sine coitu,
Emisit absque gemitu.

   [Col. 0968C] Dives Mariae gremium,
Mundi gestavit pretium,
Quo gloriemur redimi
Soluto jugo debiti.

   Quam Patris implet Filius,
Sanctus obumbrat Spiritus,
Coelum fiunt castissima
Sacrae puellae viscera.

   Laus tibi, Rex altissime
Qui natus es de Virgine
Sit laus et ineffabili
Patri, sanctoque Flamini.


Hymnus ad laudes.


Aurora velut fulgida
[Col. 0968D] Ad coeli meat culmina.
Et sol Maria splendida.
Tanquam luna pulcherrima.

   Regina mundi hodie
Thronum conscendit gloriae.
Illum enixa Filium,
Qui est ante luciferum.

   Assumpta super angelos,
Excedis archangelos,
Cuncta sanctorum merita
Transcendit una femina.

   Quem foverat in gremio
Locarat in praesepio,
Nunc Regem super omnia
Patris videt in gloria.

   [Col. 0969A] Pro nobis Virgo virginum
Tuum deposce Filium,
Per quam nostra susceperat
Et sua nobis praebuerat.
   Laus tibi, Rex altissime, etc.



IN OCTAVA SANCTAE MARIAE VIRGINIS.

Antiphona ad Magnificat. Sub tuum praesidium confugimus, Dei Genitrix; nostram deprecationem ne despicias in necessitatibus, sed a periculis libera nos semper, Virgo gloriosa. Ultima antiphona primi Nocturni. In prole mater, in partu virgo, gaude et laetare Virgo, mater Domini



IN NATALI SANCTI MARTINI.


Ad vesperas hymnus.


   Rex Christe, Martini decus
[Col. 0969B] Hic laus tua, tu illius,
Tu nos in hoc te colere
Quando ipsum in te tribue.

   Qui das per orbis cardines
Quod gemma fulget praesulum,
Da, quos premunt culpae graves,
Solvat per ingens meritum.

   En pauper hic et modicus
Polum dives ingreditur.
Coeli cohortes obviant,
Linguae, tribus, gentes ovant.

   Ut vita fulget transitus
Coeli et arvo splendidus,
Gaudere cunctis pium est,
Cunctis salus sit haec dies.

   [Col. 0969C] Martine par apostolis,
Festum colentes tu fove,
Qui vivere discipulis vis,
Et mori non respuis.

   Fac nunc, quod olim gesseras,
Nunc praesules clarifica,
Auge decus Ecclesiae
Fraudes relide Satanae.

   Qui ter chaos evisceras.
Mersos reatu suscita,
Diviseras ut chlamidem,
Nos indue justitiam.

   Ut specialis gloriae
Quondam recorderis tuae,
[Col. 0969D] Monastico nunc ordini
Jam pene lapso subveni.

   Sit Trinitati gloria,
Martinus ut confessus est;
Cujus fidem per opera,
In nos et ipse roboret. Amen.



IN DEDICATIONE ECCLESIAE.


Ad vesperas hymnus.


Christe, cunctorum dominator alme,
Patris aeterni genitus ab ore
Supplicum vota, pariterque hymnum
      Cerne benignus.

   Cerne quod puro, Deus, in honore
Plebs tua supplex resonat in aula,
Annua cujus redeunt colenda
      [Col. 0970A] Tempore festa.

   Haec domus rite tibi dedicata
Noscitur, in qua populus sacratum
Corpus assumit, bibit, et beati
      Sanguinis haustum.

   Hinc sacrosancti latices veternas
Diluunt culpas, perimuntque noxas,
Chrismate vero genus ut creetur
      Christicolarum.

   Hic salus aegris, medicina fessis,
Lumen orbatis, veniaque nostris
Fertur offensis, timor atque moeror
      Pellitur omnis.

   Daemonis saeva perit hic rapina,
Pervicax monstrum pavet, et retenta
[Col. 0970B] Corpora linquens fugit in remotas
      Ocius umbras.

   Hic locus nempe vocitatur
Aula Regis aeterni, niveique coeli,
Portaque vitae patriam petentes
      Accipit omnes.

   Turbo quam nullus quatit, aut vagantes
Diruunt venti, penetrantque nimbi,
Non tetris laedit piceus tenebris
      Tartarus horrens.

   Quaesumus ergo, Deus, ut sereno
Annuas vultu famulos videre,
Qui tui summos celebrant amore
      Gaudia templi.

   Nulla nos vitae cruciant molesta,
[Col. 0970C] Sint dies laeti, placidaeque noctes,
Nullus ex nobis pereunte mundo
      Sentiat ignes.

   Hic dies, in quo tibi consecratam
Conspicis aram tribuat perenne
Gaudium nobis, vigeatque longo
      Temporis usu.

   Gloriam summo resonemus Patri
Gloriam Nato, pariterque sancto
Spiritui dulci modulemur hymno
      Esse per aevum. Amen.


In calce supradicti breviarii legitur officium beatae Mariae.



INCIPIT OFFICIUM BEATAE MARIAE VIRGINIS SECUNDUM CONSUETUDINEM MONACHORUM MONASTERII SANCTAE CRUCIS FONTIS AVELLANAE.
[Col. 0970D]

Ad matutinum. Domine, labia mea aperies, etc. usque ad lectiones. Lectio prima. Sancta Maria, Virgo virginum, mater et filia Regis regum, omnium tuum nobis impende solatium, ut coelestis regni mereamur habere praemium, cum electis Dei regnare in perpetuum. R\. Ut apud nos. Lectio secunda. Sancta Maria, piarum piissima, intercede pro nobis, sanctarum sanctissima, ut per te sumat nostra precamina, qui pro nobis natus regnat super aethera, ut tua pietate deleat nostra peccamina. R\. Felix namque, etc. Lectio tertia. Sancta Dei Genitrix, quae digne meruisti concipere quem totus orbis nequit comprehendere, quaesumus ut tuo interventu culpas [Col. 0971A] nostras abluas, quo perennem sedem gloriae per te redempti mereamur scandere, ubi manes cum eodem Filio tuo sine tempore. R\. Beata es, etc. Hymnus. Te Deum laudamus. Versiculus. Dominus vobiscum. Sequentia sancti Evangelii secundum Lucam. In illo tempore: Loquente Jesu ad turbas, etc. R\. Amen. Te decet laus, etc. Ad Benedictus antiphona. Quae est ista, quae descendit sicut aurora consurgens, pulchra ut luna, electa ut sol, terribilis ut castrorum acies ordinata? Kyrie eleison, etc. Pater noster. V\. Benedicamus Patrem et Filium cum sancto Spiritu. R\. Laudemus et superexaltemus eum in saecula. V\. Post partum, Virgo, inviolata permansisti. R\. Dei Genitrix, intercede pro nobis. V\. Mirabilis Deus. R\. In sanctis suis. V\. Dominus [Col. 0971B] vobiscum. R\. Et cum.

Oratio. Deus cujus munere Trinitatem in personis, et Unitatem in divina substantia confitemur, concedo propitius, ut hac fideli lorica muniti a cunctis etiam mereamur adversitatibus liberari.

Alia oratio. Deus, qui Filium tuum ad nos per Virginem dignatus es mittere, da nobis ad te suffragantibus ejusdem beatae Mariae precibus jugiter festinare.

Alia oratio. Auxilium tuum nobis, Domine, placatus impende, et intercedente beata Dei genitrice Maria cum omnibus sanctis tuis, fac nos ab omni adversitate liberari, et aeterna laetitia gaudere. Per Dominum, etc.

Suffragia ad matutinum. Antiphona. Inter natos [Col. 0971C] mulierum. V\. Justus ut palma. R\. Sicut cedrus. Oratio. Beati Joannis Baptistae, nos, quaesumus, Domine, etc. Antiphona. Petrus apostolus. V\. In omnem. R\. Et in fines. Oratio. Praesta, quaesumus, omnipotens Deus, ut nullis nos, etc. Antiphona. Da pacem. V\. Fiat pax. R\. Et abundantia. Oratio. Deus, a quo sancta desideria, etc. Antiphona. Justi fulgebunt. V\. Mirabilis Deus. R\. In sanctis suis. Oratio. Deus qui nos concedis, etc.

Ad primam hymnus. Beata Dei Genitrix, etc., ex Operibus S. Petri Damiani. Antiphona. Ex te, Maria virgo. Psal. Beatus vir qui non abiit. Psal. Quare fremuerunt. Psal. Domine, ne in ira tua. Antiphona. Ex te, Maria virgo, processit Deus et homo, lapis [Col. 0971D] abscissus est de te Christus virgine sanctus, quem propheta Daniel praedixerat. Lectio. Et sic in Sion, etc. R\. Benedicta tu in mulieribus, etc. V\. Ave Maria, gratia plena, etc. Oratio. Beatae et gloriosae, etc.

Alia oratio. Tribue, quaesumus, omnipotens Deus, sanctos et sanctas tuas jugiter orare pro nobis, et eos clementer audiri. Per Dominum, etc.

Ad tertiam hymnus. Maria, decus omnium, etc. Antiphona. Per te, Maria virgo. Psalmi ut apud nos. Antiphona. Per te, Maria virgo, impleta sunt prophetarum omnium praeconia, quae dicta sunt, virgo concepisti, virgo genuisti. Lectio. Haereditavi in populo, etc. R\. Specie tua, V\. Benedicta tu.

Ad sextam hymnus. Maria, templum Domini, etc. Antiphona et psalmi ut apud nos. Lectio. Quasi cedrus. [Col. 0972A] R\. Adjuvabit. V\. Sicut myrrha. Oratio. Deus qui nobis sanctae Trinitatis mysterium revelasti, tribue, quaesumus, ut qui jam te ex fide cognovimus, per boni operis augmenta crescamus.

Alia oratio. Concede nos, quaesumus, omnipotens Deus, beatae Mariae semper virginis precibus sublevari, per cujus ineffabilem partum procurasti salutis humanae remedium.

Alia oratio. Omnium sanctorum tuorum, Domine, supplicatione placatus, veniam nobis tribue, et remedia sempiterna concede.

Ad nonam hymnus. O singularis Domina, etc. Antiphona, psalmi, et lectio ut apud nos. R\. Elegit eam Deus, etc. V\. Speciosa facta es. Oratio. Deus qui virginalem.

[Col. 0972B] Alia oratio. Porrige nobis, Deus, dexteram tuam, et per intercessionem beatae Mariae semper virginis et omnium sanctorum tuorum auxilium nobis supernae virtutis impende.

Ad vesperas antiphona. Ante torum. Psal. Dixit. Antiphona. Aquae multae. Psalmus. Laetatus sum. Antiphona. Surge, aquilo, et veni, auster, perfla hortum meum, et fluent aromata illius. Psal. Nisi Dominus. Antiphona. Revertere, revertere. Psal. Memento, Domine. Antiphona. In prole Mater, in partu Virgo, gaude et laetare, Virgo, mater Domini. Psal. Lauda Jerusalem. Lectio. Ego quasi vitis, etc. R\. Exaltata es sancta Dei Genitrix. Hymnus. Sidus Mariae splendidum, etc. Ad Magnificat. Maria virgo, non est tibi similis nata in mundo in [Col. 0972C] mulieribus, florens ut rosa, olens sicut lilium, ora pro nobis apud tuum Filium. Kyrie. Pater. R\. Benedicamus Patrem et Filium, etc. V\. Post partum, etc. V\. Mirabilis.

Oratio. Omnipotens sempiterne Deus, qui in Trinitate colendus, et in Unitate es adorandus, te supplices exoramus ut mundes propitius cor nostrum a vitiis et repleas nos jugiter spiritualibus donis

Alia oratio. Deus, qui vitiatae stirpis originem per virginalis uteri reparas dignitatem, concede propitius, ut quos proprii reatus moles gravat, intercessio beatae Dei genitricis attollat.

Alia oratio. Ut tibi, Domine, placere possimus, beatae Mariae semper virginis et omnium sanctorum [Col. 0972D] precibus et meritis adjuvemur.

Suffragia ad vesperas. Inter natos, etc. Justus, sicut cedrus. Oratio. Omnipotens sempiterne Deus, da cordibus nostris illam tuarum rectitudinem semitarum, quas beatus Joannes Baptista in deserto vox clamantis edocuit. Antiphona. Gloriosi principes. Oratio. Apostolicis nos, quaesumus, Domine, beatorum Petri et Pauli attolle praesidiis, ut quanto fragiliores sumus, tanto validioribus auxiliis foveamur. Antiphona. De pace, ut supra.

Ad completorium. Deus in adjutorium. Psal. Usquequo, Domine. Psal. Saepe expugnaverunt. Psal. Domine non est exaltatum.


Hymnus

   Enixa est puerpera,
[Col. 0973A] Quem Gabriel praedixerat,
Quem matris alvo gestiens.
Clausus Joannes senserat.
   Gloria tibi, Domine.

[Col. 0974A] V\. Ecce ancilla Domini. Canticum. Nunc dimittis. Antiphona. Ecce completa sunt. Oratio. Deus qui salutis, etc.




[Col. 0973]
MICROLOGUS DE ECCLESIASTICIS OBSERVATIONIBUS OPUSCULUM ante annos sexcentos conscriptum ab homine antiquitatis ecclesiasticae studiosissimo OPERA JACOBI PAMELII BRUGENSIS S. THEOLOGIAE LICENTIATI In lucem primum editum et jam secundo ad manuscripta exemplaria ab eodem recognitum.
(Bibliotheca Patrum XVIII, 469.)
(G)*





JACOBUS PAMELIUS BRUGENSIS LECTORI CANDIDO S.

[Col. 0973B] Dum totus sum in conquirendis undequaque libris Rabani Mauri, archiepiscopi Moguntini, viri citra dubitationem omnem eruditissimi ac in sacrarum litterarum expositione versatissimi (quippe qui exactissimum in universa Biblia sacra commentarium e veterum theologorum monumentis collegerit) ad nos missus est e bibliotheca Septem Fontium, Rabani titulo, Micrologus de ecclesiasticis observationibus. Quem ubi primum inspexi, ac ex ipsis capitum titulis totius operis argumentum didici, mirum quantopere eo thesauro invento sim gavisus, praesertim quod spes certa effulgeret, posse me suo jam tandem auctori librum illum asserere, quem alibi incerto auctore citatum reperissem, ut qui non ignorarem scripsisse Rabanum de divinis officiis. Verum dum paulo post penitus codicem introspicio, et mentionem in illo fieri video Gregorii papae septimi, atque episcoporum Amalarii Trevirensis et Anselmi Lucensis, qui saeculis aliquot Rabano [Col. 0973C] sunt posteriores, illius non esse certo deprehendi. Neque tamen id me deterruit ab editione semel animo concepta; quin potius, quod tibi, Lector, gratum illum fore mihi persuaderem, e blattis ac tineis jam tandem aliquando eruendum suscepi: hoc ipso quoque munusculo litterario conciliare me posse ratus studiosorum animos, ut si quid penes se habeant Rabani, quo meum hoc institutum tam pium promovere queant, communicare non graventur; quod ut faciant, ad unum omnes etiam atque etiam rogo atque adeo obtestor.

Accessit et alia occasio quae me velis remisque, quod aiunt, in hanc impulit sententiam. Synodus novissima Tridentina Patres quosdam certo numero delegit, qui ad evitandam illam (quam calumniantur nostri saeculi Aristarchi) rituum ecclesiasticorum discrepantiam, Breviarium ac Missale componerent, [Col. 0974B] quae suis numeris absoluta, toto Christiano orbi observanda auctoritate apostolica proponerent. Hos cum non dubitarem ad ritum veterem Ecclesiae Romanae omnia redintegraturos, atque ad eam rem non parum conducere posse nostrum Micrologum, ego illum primo quoque tempore evulgandum tenui, utpote e quo resarciri posse tantum non existimarem, quidquid a primaeva illa Romani ordinis institutione variatum esset. Quam quidem ad rem cum multum etiam Amalarium, Walafridum, Strabum, ac Honorii Gemmam conferre, fatendum sit, tamen hujus mihi auctoritas non negligenda, imo caeteris etiam esse praeponenda videtur: propter eam, quam longo harum rerum usu et non Amalarii tantum, qui inter hos facile principem locum obtinet, verum longe etiam antiquiorum, quorum apud omnes sancta debet esse auctoritas, diligenti lectione sibi acquisivit rerum ecclesiasticarum singularem peritiam.

[Col. 0974C] Hi sunt, Magni Gregorii Sacramentarius et Antiphonarius, atque Hieronymi Lectionarius, quem Comitem inscripsit, Quos in divinis officiis constituendis sibi ob oculos semper posuit, et sicut ad Cynosuram nautae, ita ad hos semper sibi respiciendum esse putavit. Eos, cum ad ecclesiastica officia recte constituenda plurimum obtineant momenti, nos propediem in lucem proferemus, et, Deo approbante, cum omnibus communicabimus. E quibus, mea quidem sententia, rectius pristinae integritati omnia restitui possint, quam e Missalibus aut Breviariis quae hodie circumferuntur: quae quanquam Ordinis Romani nunc novi, nunc antiqui prae se titulum ferant, non per omnia tamen cum illo consentire auctores citati, ac noster hic manifestum faciunt. Exemplis quod dico comprobari poterat, [Col. 0975A] tum de evangelio ad Dominicam Adventus primam. ac Dominicarum vagantium intercalatione post Pentecosten, tum de observata ad amussim evangeliorum cum orationibus concordia, quam praescripsit divus Gregorius.

Verum hoc loco iis supersedendum putavi, ne cuiquam prolixitate nimia molestus sim, neve censoris mihi munus arrogare videar. Si quis ejus rei sit curiosior, consulat vicesimum unum, tricesimum primum, quadragesimum primum, ac postrema duo Micrologi capita. Hoc unum dicere non verebor, minus novitatis ortum iri in caeteris per orbem Ecclesiis, si ritum illum veterem Romanum sequantur Patres, quam si recentiorem hunc nulla sui parte immutatum retineant. Ad illum enim quam proxime accedunt omnes pene totius orbis Romanae Ecclesiae, ac nostra quoque Brugensis, nunc cathedralis, jam inde vero ab annis septingentis canonicorum collegio insignis.

[Col. 0975B] Hunc vero non multis ab hinc saeculis, si qua historiae habenda fides, e sacello pontificio mutuati sunt Patres instituti Franciscani, ac postmodum soli fere Romani in usum receperunt. Testatum id reliquit ante annos prope ducentos circa annum Domini 1380 Radulphus de Rivo, Tungrensis decanus, in libro (quem penes me manuscriptum habeo) De canonum observantia. Apud illum propositionis vicesimae secundae hic est titulus: »Ordo sanctae Romanae Ecclesiae, non ex usu Fratrum Minorum, sed ex sacris canonibus, Scripturis authenticis, libris antiquis, generalique et proportionali locorum consuetudine, colligatur.« Quod cum multis argumentis e re ipsa petitis, collatione rituum inter se facta, sparsim toto opere asseruisset, hoc loco idipsum duplici ratione historica late deducit, nos vero in summam contraximus. Harum prior, quod ipse Romae didicisset, in sacello pontificio apud Lateranum, non tam plene solere fieri officia ecclesiastica [Col. 0975C] atque in aliis collegiatis Urbis ecclesiis, imo id capellare officium (ita vocat) brevius fieri consuetum, ac saepius a pontificibus variatum, atque id esse quod Fratres Minores observandum susceperunt, quippe cujus ordinarium ipse Romae viderit a tempore Innocentii papae collectum.

Altera, quod Nicolaus papa tertius sub annum Domini 1277 remotis a reliquis quoque Urbis ecclesiis libris antiquioribus, Breviaria ac libros Missales ordinis Fratrum Minorum in usum introduxerit, ac per omnes Urbis ecclesias observari mandaverit, usque adeo ut aetate sua Romae libros omnes Radulphus novos repererit. Sed haec extra scopum: illud vero ad institutum nostrum propius pertinet, quod habet ille. »Aliae autem nationes, inquit, orbis Romani libros et officia sua habent e directo ab ipsis ecclesiis Romanis et non a capella papae, sicut ex libris et tractatibus Amalarii, Walafridi, Micrologi, [Col. 0976A] Gemmae, et caeterorum de officio divino scribentium, colligitur evidenter.«

Quae verba eo libentius huc adduximus, quod Micrologi nostri argumentum paucis explicent, quem tanti fecit ille, ut prae reliquis, ejus potissimum auctoritate nitatur, ac integras aliquando paginas in suum opus ex illo transcripsit, unde quaedam etiam loca restituimus, ut hinc etiam innotescat non a me primum, sed jam olim ab illo in pretio habitum Micrologum, nec mirum cuiquam videatur quod sine auctoris nomine emittere illum in lucem non sim veritus, quippe quod etiam id aetatis ignoratum sit a viro antiquitatis ipsius perscrutatore vigilantissimo.

Ego vero (ut ad illum nostra redeat oratio) quisquis tandem hujus libri sit auctor, humilitatis ergo praetermisisse suum nomen arbitror, uti ab aliis multis factum reperimus. Nam quod quidam Bernoldo Constantiensi ascribant, ex conjectura est, [Col. 0976B] eo quod Romanum Ordinem ab illo descriptum testetur Trithemius: nec temporis ratio satis convenit. Ab aliis Joannis Micrologus inscribitur, sed quis ille Joannes fuerit, nescio. Vixisse autem constat auctorem aetate Gregorii septimi pontificis, quem Romanae sedi suo tempore praesedisse non obscure subindicat, quanquam jam defunctum, cum haec scriberet, familiarem quoque fuisse se significat Anselmo Lucensi qui fuit Gregorii septimi cooperator indefessus, quorum uterque floruit, atque adeo et auctor noster, circa annum Domini millesimum octogesimum, ante annos prope quingentos. Qua aetate cum observata adhuc fuerit quibusdam in locis communio Eucharistiae sub utraque specie, non est quod miretur quisquam si quid alicubi in Micrologo scriptum repererit de ejus generis communione. Quanquam tamen satis colligi detur ex capite decimo septimo jam tum usitatam fuisse communionem infirmorum sub altera, panis nempe [Col. 0976C] specie duntaxat. Verum de his alias fortasse latius, uti etiam de missis tum publicis tum privatis, quas utrasque agnoscit non uno in loco Micrologus.

Quidquid praeterea ille continet animadversione dignum, ad calcem paginae adnotatum reperies. Caeterum si quis me actum agere dicat in publicando Micrologo, quem jam pridem viderit ab aliis editum, hoc illi respondeo, non nisi mera illa esse fragmenta, hunc vero nostrum 40 capitibus auctiorem: illa de missa rite celebranda duntaxat, nostrum de caeteris quoque totius anni officiis pertractare. Quare cum tibi, Lector, satisfactum abunde existimem, ne praefationis modum excedere videar, vela orationis contraham: tu, quidquid id est, aequi, quaeso, bonique consulas. Certe si placere intellexero, etiam alios aliquot ejusdem argumenti libellos, non visos hactenus, propediem in lucem proferre est animus. Tu interea vale ac fruere.





DE AUCTORE MICROLOGI.
[Col. 0975]


I. Ex Magistro Sacri palatii.
[Col. 0975D]

Nonnulli putant auctorem hujus libri fuisse Guidonem Aretinum, monachum S. Benedicti, insignem musicum, qui notas illas musicas ut, re, mi, fa, sol, la, primus excogitavit, et librum de musica, Micrologum nuncupatum, ediderit, ad cujus finem ita peroravit: Explicit Micrologus Guidonis, suae aetatis anno tricesimo quarto, Joanne vicesimo Romanam gubernante Ecclesiam. Haec ille, de quo plura tomo XI Annal. anno Domini 1022, et in Apparatu sacro Possevini. At cum scriptor hujus Micrologi de observationibus [Col. 0976D] ecclesiasticis, cap. 14, 17, 24, 25, 43, diserte asserat se post tempora sancti Gregorii septimi Romani pontificis hunc commentarium elucubrasse, equidem Guido ille Aretinus, qui tempore Joannis vicesimi, qui Benedicto octavo successit, tricesimum quartum agebat annum, si hujus libri est auctor, oportuit ipsum plus quam nonagenarium hoc opus scripsisse: nam Joannes vicesimus obiit anno Domini 1035. Sanctus Gregorius autem septimus 1085, secundum veriorem annalium chronologiam. Illud autem extra controversiam est librum illum Micrologum ab Guidone de musica conscriptum ad Thedalebum, episcopum Aretinum, longe [Col. 0977A] diversum esse ab isto, quod hic ponitur, Micrologo. Caeterum auctorem hujus Micrologi tempore sancti Gregorii septimi vixisse, idem capit. 14 affirmat his verbis: Nam et illi sedi apostolicae nostro tempore talem gubernatorem, reverendae, inquam, memoriae Gregorium papam, imposuit, etc.



II Ex P. Theophilo Raynaudo S. J. in Erotematis de bonis et malis libris.

Bernoni abbati Augiensi suppositus est liber Micrologus, is enim est libri titulus, non autem, ut aliqui commenti sunt, cognomentum auctoris, quem fingunt vocatum Joannem Micrologum. Ejus ergo libri auctorem Claudius Expensus tractatu De missa publica et privata, qui habetur in calce operis ab eo conscripti De adoratione Eucharistiae, ait fuisse Bernonem Augiensem, sub cujus nomine eum librum prodiisse ait Parisiis anno 1518, titulo libri [Col. 0977B] De officio missae, quem inter Bernonis Opera numerat Trithemius. Non potest tamen verisimiliter Bernoni tribui Micrologus, quandoquidem Berno libro De rebus ad missae officium pertinentibus testatur se interfuisse coronationi Henrici primi per Benedictum octavum, anno 1014, auctor autem Micrologi cap. 34 testatur se scribere post obitum Gregorii septimi, qui excessit e vivis anno 1085; atque ita oporteret fateri Bernonem plus quam decrepitum scriptioni Micrologi dedisse operam. Est qui [Col. 0978A] scribat auctorem Micrologi fuisse Guidonem, abbatem S. Crucis Avellani. prope Aretium, qui cantum figuratum et solemnes illas notas ut, re, mi, fa sol, la, excogitavit. Nam Domnizo presbyter, carmine De gestis comitissae Macthildis, agens de Thebaldo, Aretino episcopo, sic canit:

Micrologum librum sibi dictat Guido, peritus
Musicus et monachus, nec non eremita beandus.
Hic tamen Micrologus longe diversus est ab eo opere De ecclesiasticis observationibus, aut, Officio missae; nam cardinalis Baronius anno 1022 recitans praefationem ejus ad praedictum Thebaldum, monstrat fuisse librum De musica, qui ibidem scriptus refertur anno aetatis Guidonis 34, sub Joanne Romano pontifice, nempe Joanne XX, qui est sublatus e vivis anno 1033. Ex qua temporum collatione in idem prope incommodum revolvimur, in quod se conjecisse vidimus, qui id opus ascripsere Bernoni. Nam si Guido tempore Joannis XX agebat aetatis annum [Col. 0978B] 34, ut testatur vetus codex Micrologi musici (cui id opus ascriptum esse refert Baronius) auctor autem Micrologi de ecclesiasticis observationibus scripsit post Gregorium septimum, quem notavimus obiisse anno 1085, necesse erit Guidonem plusquam nonagenarium scripsisse hoc opus de ecclesiasticis observationibus. An in Guidone praecessit quod saeculum proximum in Martino Navarro expertum est, ut scilicet 90 eoque amplius annos natus, adhuc scriptioni daret operam?



MICROLOGUS DE ECCLESIASTICIS OBSERVATIONIBUS
[Col. 0977]


CAPITA SEQUENTIS OPUSCULI.
[Col. 0977C]

    CAP. I. De introitu missae.
    CAP. II. De Gloria in Excelsis, et Dominus vobiscum.
    CAP. III. De prima oratione in missa.
    CAP. IV. De numero orationum.
    CAP. V. De authenticis orationibus.
    CAP. VI. De conclusione orationum.
    CAP. VII. De conclusione seu confirmatione orationum.
    CAP. VIII. De epistola ad missam legenda.
    CAP. IX. De evangelio legendo.
    CAP. X. De oblatione in altari componenda.
    CAP. XI. Quid super oblationem sit dicendum.
    CAP. XII. Quid auctum sit in Canone.
    CAP. XIII. Quid superfluum sit in Canone.
    CAP. XIV. De signis super oblationem.
    CAP. XV. De acceptione oblationis in manus.
    CAP. XVI. De commemoratione Dominicae passionis.
    [Col. 0977D] CAP. XVII. De commemoratione mortuorum, et reliquis observantiis, usque ad finem Canonis.
    CAP. XVIII. De panis fractione et communicatione.
    CAP. XIX. De vitanda intinctione.
    CAP. XX. Repetitio a superioribus.
    CAP. XXI. De benedictione post missam.
    CAP. XXII. Quid agat sacerdos post missam.
    CAP. XXIII. Brevis descriptio celebrandae missae.
    CAP. XXIV. De vernali jejunio.
    CAP. XXV. De aestivali jejunio.
    CAP. XXVI. De autumnali jejunio.
    CAP. XXVII. De hiemali jejunio.
    CAP. XXVIII. De officiis eorumdem jejuniorum.
    CAP. XXIX. De vacantibus Dominicis.
    CAP. XXX. De Adventu Domini.
    CAP. XXXI. De evangelio, Cum appropinquaret.
    [Col. 0978C] CAP. XXXII. De historia, Clama.
    CAP. XXXIII. De septem diebus ante Natale Domini.
    CAP. XXXIV. De Natali Domini.
    CAP. XXXV. De secunda vespera sancti Stephani.
    CAP. XXXVI. De Innocentibus.
    CAP. XXXVII. De officio, Dum medium silentium.
    CAP. XXXVIII. De eodem officio, in alia Dominica repetendo.
    CAP. XXXIX. De octava Domini.
    CAP. XL. De Epiphania.
    CAP. XLI. De Dominicis post Epiphaniam.
    CAP. XLII. De duobus festis in unum diem concurrentibus.
    CAP. XLIII. De martyribus Rom. pontificibus.
    CAP. XLIV. De octavis sanctorum.
    CAP. XLV. De priori vespera Dominicarum.
    CAP. XLVI. De aqua aspersionis, Gloria in excelsis Ite missa est, Credo in unum.
    [Col. 0978D] CAP. XLVII. De Septuagesima.
    CAP. XLVIII. De festis infra Septuagesimam ve Quinquagesimam concurrentibus.
    CAP. XLIX. De Capite Jejunii.
    CAP. L. De Quadragesima.
    CAP. LI. De oratione super populum.
    CAP. LII. De diebus Dominicae passionis.
    CAP. LIII. De Sabbato sancto.
    CAP. LIV. De Paschali observatione.
    CAP. LV. De festis infra Paschale tempus.
    CAP. LVI. De Pascha annotino.
    CAP. LVII. De Litaniis.
    CAP. LVIII. De hebdomada Pentecostes.
    CAP. LIX. De octava Pentecostes.
    CAP. LX. De officio S. Trinitatis.
    CAP. LXI. De concordia et ordine officiorum.
    CAP. LXII. De Dominicali officio non facile praetermittendo.





CAP. I.---De introitu missae.
[Col. 0979A]

Presbyter, cum se parat ad missam, juxta Romanam consuetudinem decantat hos psalmos: Quam dilecta, Benedixisti, Inclina, Domine, Credidi (Psal. LXXXIII, LXXXIV, LXXXV, CXV); deinde , Pater noster, cum precibus et oratione pro peccatis, videlicet ut intus et exterius summo sacerdoti placere valeat, quem cum sacratissima oblatione sibi omnibusque Christianis placare desiderat. Paratus autem intrat ad altare, et facit confessionem, quia scriptum est: Sapiens accusator est sui in principio (Prov. XII); et antiquae legis sacerdotes primum pro se, deinde pro populo offerre soliti erant (Hebr. VII, Lev. XVI). Interim cantatur antiphona ad Introitum, quae ab introitu sacerdotis ad altare hoc nomen meruit [Col. 0979B] habere [(1) 1Kb] . Hanc ad Introitum dici Coelestinus papa, in ordine quadragesimus quintus, instituit, cum usque ad ejus tempora ante sacrificium Epistola tantum Pauli et evangelium legeretur. Litaniae quae sequuntur propter ipsa Graeca verba a Graecis assumptae creduntur.



CAP. II.---De Gloria in excelsis, et Dominus vobiscum.

In omni festo quod plenum habet officium, excepto intra Adventum Domini, et Septuagesimam, et natali Innocentium, tam presbyter quam episcopus Gloria in excelsis dicunt. Quod etiam nunquam post meridiem legitur dicendum, nisi in Coena Domini [(2) 1Kb] , ubi chrisma conficitur, et in Sabbatis Paschae et Pentecostes. Deinde versus ad populum, [Col. 0979C] dicit: Dominus vobiscum. Respondetur: Et cum spiritu tuo. Notandum ex his verbis plures esse debere respondentes et unum salutantem. Sicut enim inepte responderetur, Et cum spiritu vestro, cum unus esset salutator, sic incongrue salutatur per, Dominus vobiscum, cum unus tantum adsit vel nullos. Hoc utique beatissimi Patres apostolici, Anacletus, qui a beato Petro quintus, et Soter, in ordine decimus tertius, decretis suis firmavere, ut sacerdos semper vel tertius esset, dum missas celebraret. Zacharias autem, vir apostolicus, in ordine nonagesimus tertius, constituit ne sacerdotes ad celebranda missarum solemnia cum baculo intrarent, nec velato capite altari astarent. Sancti quoque Patres in Aurelianensi concilio, capitulo tertio, [Col. 0979D] constituerunt ut ad salutationes sacerdotis non solum clerici et Deo dicati, sed et omnis plebs consona voce respondeat.



CAP. III.---De prima in missa oratione.

Sequitur oratio quam Collectam dicunt, eo quod sacerdos, qui legatione fungitur pro populo ad Dominum (II Cor. V), omnium petitiones ea oratione colligat atque concludat. Illae tamen orationes specialius Collectae vocari videntur, quae apud Romanos super collectam populi fiunt, dum colligitur, ut pro cedat de una ecclesia in aliam, ad stationem faciendam; ut in Capite Jejunii illa oratio: Concede quaesumus, [Col. 0980A] apud Sanctam Anastasiam supra collectam populi dicitur, qui stationem apud Sanctam Sabinam celebraturus est.



CAP. IV.---De numero orationum in missa.

Juxta Romanum Ordinem nonnisi unam orationem ante lectionem dicere debemus, ut Amalarius in prologo libri sui De officiis, se ab ipsis Romanis didicisse fatetur. Hoc utique et institutio officiorum exigere videtur ut, sicut ad unam missam, unam tantum lectionem et evangelium legimus, item unum introitum, imo unum officium cantamus, nihilominus et unam orationem dicamus. Sed hoc jam pauci observant; imo plures in tantum orationes multiplicant, ut auditores suos sibi ingratos efficiant, et populum Dei potius avertant quam ad sacrificandum [Col. 0980B] illiciant. Hoc autem sapientioribus multum displicet, qui etsi aliquando antiquam traditionem, aliis morigerando, excedunt, in ipsa tamen sua excessione modum tenere et aliquam rationem attendere solent. Unde et in missa, etsi non semper una tantum oratione sint contenti, septenarium tamen numerum in orationibus raro excedunt: quem utique numerum nec Dominica oratio excedit, quae cum solis septem petitionibus omnia corpori et animae necessaria comprehendit. Hoc autem summopere solent observare, ut in missa aut unam, aut tres, aut quinque aut septem orationes dicant. Unam propter Romanam traditionem; tres, quia Dominus ante passionem suam ter orasse legitur; quinque, propter quinquepartitam ejus passionem, in cujus commemoratione [Col. 0980C] haec eadem celebramus officia; septem, quia et apostoli septem petitiones Dominicae orationis ad consecrationem eorumdem mysteriorum frequentasse leguntur. In Nativitate tamen Domini ad missam in mane, Romani orationem de sancta Anastasia adjiciunt, quia stationem in ecclesia ejusdem martyris ad eamdem missam agunt. Et nos quoque illos in illa adjectione imitamur, licet non eamdem adjectionis occasionem habere videamur. Rarissime quidem diligentiores officiorum observatores, alios in orationibus numeros admittunt, nisi et quos nos supra competenti mysterio insignitos notavimus.



CAP. V.---De authenticis orationibus.

Alias quoque orationes, nisi antiquas et Gregorianas, difficillime admittunt, utpote quas in antiquioribus [Col. 0980D] et emendatioribus Sacramentariis maxime inveniunt. Nam octavum Africanae provinciae concilium, cui sanctus Augustinus, imo ducenti et quatuordecim sancti Patres interfuerunt, capitulo duodecimo ita constituit (Concil. Milevitanum, can. 12): Nullae preces, vel orationes, vel missae, vel praefationes, vel commendationes, vel manus impositiones dicantur, nisi in concilio fuerint probatae. Item tertium Carthaginense concilium, cui item sanctus Augustinus interfuit, capitulo vicesimo tertio: Nullus ad altare Patrem pro Filio, vel Filium pro Patre nominet, sed semper orationem ad Patrem dirigat, nec qualibet oratione [Col. 0981A] utatur nisi probata. Oratio quidem ad Patrem dirigenda est, juxta Domini praeceptum, qui discipulos suos ita instruxit, cum eum interrogarent, qualiter orare deberent: Cum stabitis, inquit, ad orandum, dicite: Pater noster, qui es in coelis (Matth. XI), etc.



CAP. VI.---De conclusione orationum.

Concludimus autem orationes, Per Dominum nostrum, videlicet Patrem orando per Filium, juxta ejusdem Filii praeceptum, qui in Evangelio ita praecepit: Usque modo non petistis quidquam Patrem in nomine meo; petite, et accipietis (Joan. XVI). Qui et effectum nostris petitionibus, si per ipsum rogaverimus, promittit, dicens: Quodcunque petieritis Patrem in nomine meo, dabit vobis (Joan. XVI). Unde et orationes plurimas, vel pene omnes, satis congrue [Col. 0981B] ita concludimus: Per Dominum nostrum. Paucissimae enim [autem] inveniuntur quae pro competentia sensus alia conclusione finiantur. Ut illa: Praesta, quaesumus, omnipotens Deus, ut natus Salvator, etc. Qui tecum vivit et regnat. Item et illa: Deus, cujus Filius in alta coelorum, etc. Dominum nostrum Jesum Christum, qui tecum vivit, etc. In qualibet autem conclusione commemorationem sanctae Trinitatis observare solemus, juxta quod in emendatioribus Sacramentariis expressum invenimus. [Adeo enim sancti Patres invocationem sanctae Trinitatis in orationibus sive benedictionibus observabant, ut nec in ipsis sacramentis aliquid ratum censerent, quorum confectioni invocatio sanctae Trinitatis defuisset, ut in sacris Paulianistarum, [Col. 0981C] quorum et baptismum sive ordinationes in conversis iteranda censuerunt (Concil. Nicaen., can. 19, et VI Synodus, can. 97.] Sciendum autem in illa usitata conclusione, Per Dominum nostrum, quod Romanus Ordo et antiquissima exemplaria nomen Dei interponunt, ubi dicitur: Qui tecum vivit et regnat Deus; quod tamen moderni post nomen Spiritus sancti subjungere solent. Et haec utique consuetudo etiam apud Romanos usquequaque adeo invaluit, ut antiquae traditionis exsecutio jam non sine scandalo locum habere possit, quod juxta Apostolum (Rom. XIV) et Evangelium (Matth. VIII) in tam levibus causis summo studio devitare debemus.



CAP. VII.---Iterum de conclusione seu confirmatione orationum.
[Col. 0981D]

Secundum Romanam auctoritatem nullam orationem Per eum qui venturus est concludimus, nisi sit exorcismus, in quo diabolus per divinum judicium, ut a creatura Dei discedat, exorcizatur sive adjuratur. Nam in aliis orationibus, quas Per Dominum nostrum concludimus, Patrem, ut nobis per amorem Filii sui subveniat, imploramus. In exorcismo autem diabolum per Dei judicium, ut aufugiat, increpamus. Omnes autem astantes, juxta antiquam sanctorum Patrum traditionem, in signum confirmationis Amen subjungere debent, ut communem orationem, quam sacerdos pro omnibus Domino libavit, confirment. Unde et in ipsa secreta Per omnia saecula [Col. 0982A] saeculorum altius dicit, ut praemissa oratio per Amen a populo possit confirmari.



CAP. VIII.---De Epistola ad missam legenda.

Solis subdiaconibus inter inferiores gradus Romana auctoritas concedit ut, sacris vestibus induti, Epistolam legant ad missam. Quod tamen non ex eorum consecratione, sed potius ex ecclesiastica concessione meruerunt obtinere. Unde et rationabilius esse videtur ut ipse sacerdos sibi Epistolam legat, quam ut aliquem nondum ordinatum sibi asciscat ad legendum. Nam beatus Hormisda, a sancto Petro quinquagesimus tertius papa, capitulo tertio, illum deponit, quicunque non ordinatus, officium ordinati usurpaverit, quod utique non ex consecratione, nec ex ecclesiastica consuetudine [Col. 0982B] unquam promeruit. Canones etiam alios, nisi ad hoc ordinatos, in ecclesia legere, vel in publico [pulpito] psallere, vel Alleluia dicere, vel alicubi exorcizare, in diversis conciliis prohibuere. Nihil autem obstat quin sacerdos in missa inferiorum ordinum officia, si necesse fuerit, expleat; quem et omnes inferiores obtinere constat, qui et in missa sacris vestibus est indutus, sine quibus ad altare juxta Romanum ministrare non debemus. Unde et congruentius ipse sibi officium subdiaconi repraesentat, quam quemlibet inordinatum, nec sacris vestibus indutum, hoc explere permittat.



CAP. IX.---De evangelio in qua parte sit legendum.

Diaconi quoque officium in missa nihilominus et ipse convenientius explebit, quam alius qui sacris [Col. 0982C] vestibus non fuerit indutus. Nam etiam diaconus tempore oblationis et lectionis alba indutus esse debet, juxta quadragesimum primum Carthaginensis concilii quarti capitulum, cui sanctus Augustinus, imo ducenti septem et decem sancti Patres interfuerunt. Juxta decretum Anastasii papae non sedetur donec [pro dum] evangelium legitur; quae reverentia, ut aiunt, et apostolicae lectioni apud Graecos exhibetur. Diaconus cum legit evangelium, juxta Romanum Ordinem, in ambone [(3) 1Kb] vertitur ad meridiem, ubi et masculi conveniunt; non ad aquilonem, ubi feminae consistunt. Ad principalem enim sexum merito vertitur, cui, ut Apostolus instituit, infirmior sexus domi instituendus committitur. [Col. 0982D] Quod autem presbyteri ad legendum evangelium non se ad meridiem vertunt, hoc ideo inolevisse credimus, quia nec Ordo illis injunxit, ut in ambonem ad legendum sicut diacones ascenderent, ubi necessario ad masculos potius quam ad feminas se vertere deberent. Nam juxta ecclesiasticam consuetudinem ad altare legunt, ubi nulla diversitas auditorum approximat, quae legentes magis in hanc partem quam in aliam converti exigat. Nusquam ibi feminae, sed soli religiosi ad dexteram et ad sinistram permittuntur stare. Ad sinistrum vero cornu altaris habent librum, cum legunt evangelium, vel cum sacrificant, ut in dextra parte sint expeditiores ad suscipiendas oblationes, sive ad conficienda [Col. 0983A] altaris sacramenta. Unde ad aquilonem magis quam ad meridiem versi videntur, cum annuntiant evangelium. Hinc itaque [utique] illa usurpatio emersisse videtur, ut etiam diacones in ambone, contra Romanum Ordinem, se vertant ad aquilonem, potiusque se ad partem feminarum quam masculorum vertere non vereantur. Quae usurpatio jam adeo inolevit, ut apud plerosque quasi pro ordine teneatur. Sed quia certissime contra ordinem est et inhonesta, a diligentioribus ordinis servatoribus merito refutatur. Ordo quoque praecipit ut, qui lecturus est evangelium, crucem sibi faciat in fronte, videlicet, juxta Augustinum, in sede ipsius verecundiae, ut, eliminata omni verecundia, cum Apostolo (Rom. I) non erubescat de Evangelio Christi, [Col. 0983B] qui se in fine de illo erubiturum praedixit, quicunque eum hic, vel verba ejus coram hominibus erubuerit. Faciat etiam sibi in pectore crucem, ne aliqua suggestio diaboli cum impediat, qui puro corde Evangelium Dei annuntiare valeat. Presbyter cum legit evangelium, Romano more planetam in dexterum levat humerum, ut expeditum se terrenis affectibus esse demonstret ad evangelizandum. Eadem quoque ratione et diaconi, cum legunt, planetam tantum in sinistro humero ponere videntur. Item Romanus Ordo praecipit ut incensum semper praecedat evangelium, cum ad altare sive in ambonem portatur; non autem concedit ut oblatio in altari thurificetur; quod et Amalarius in prologo libri sui De officiis, Romanos devitare fatetur, quamvis modo a pluribus, [Col. 0983C] imo pene ab omnibus usurpetur.



CAP. X.---De oblatione in altari componenda.

Finito evangelio, statim est offerendum, dum et offerenda canitur, quae nomen de oblatione mutuavit. Nam ordine praepostero deinceps offertur, postquam in altari proposita oblatione sacerdos populum hortatur ad orandum. Sanctus Alexander papa, quintus a beato Petro, constituit ut panis tantum et vinum aqua mistum in sacrificio Domini offeratur, quia de latere Domini sanguis et aqua simul profluxerunt; unde sanctus Cyprianus (epist. ad Caecil de sacram. calicis): »In calice, inquit, Dominico aqua vino deesse non debet, ne populus, qui per aquam juxta Apocalypsin significatur, a Christo separatus esse videatur.« Ita autem juxta [Col. 0983D] Romanum ordinem in altari componenda sunt, ut oblata [i. e. hostia] in corporali posita, calix ad dextrum latus oblatae ponatur, quasi sanguinem Domini suscepturus, quem de latere Dominico profluxisse credimus. Nam oblatam sive panem in verum Christi corpus, sicut et vinum in sanguinem Dominicum converti non dubitamus. Solent autem presbyteri, dum sine ministris offerunt, deposita oblata in altari patenam abscondere sub corporali, et fortasse ideo quia juxta Ordinem acolythus debet eam tenere involutam inter sacrificandum. Cooperitur quoque calix non tam causa mysterii quam cautelae, usque dum finito Canone dicitur: Oremus, Praeceptis salutaribus moniti. Discooperitur tamen, [Col. 0984A] dum legitur, ubi dicitur: Accipiens et hunc praeclarum calicem. Et ibi: Per ipsum, et cum ipso, et hoc fortasse ideo quia cautius levatur sine operimento quam coopertus.



CAP. XI.---Quid super oblatione sit dicendum.

Composita autem oblatione in altari, dicit sacerdos hanc orationem juxta Gallicanum Ordinem: Veni, sanctificator omnipotens, aeterne Deus, benedic hoc sacrificium tuo nomini praeparatum. Per Christum Dominum nostrum. Deinde ante altare inclinatus, dicat hanc orationem, non ex aliquo ordine, sed ex ecclesiastica consuetudine: Suscipe, sancta Trinitas, hanc oblationem, quam tibi offerimus in memoriam Passionis, Resurrectionis, Ascensionis, etc. Quae utique oratio a diligentioribus ordinis et comprobatae consuetudinis [Col. 0984B] observatoribus, tam pro defunctis quam pro vivis sola frequentatur, qui etsi multoties plurimorum consuetudini cedant, superflua tamen summopere devitant. Romanus tamen Ordo nullam orationem instituit post offerendam ante secretam. Erectus autem presbyter populum hortatur ad orandum, et ipse post finitam secretam, praefationem orditur in Canonem, in qua supernorum civium ordines merito connumerantur, quia eisdem mysteriis quae ibi conficiuntur, juxta attestationem sanctorum Patrum, interesse creduntur. Unde et angelicus hymnus, id est, Sanctus, sanctus, sanctus, subsequitur, quem beatus Sixtus papa, in ordine octavus, constituit ut ante sacrificium diceretur. Hunc autem hymnum et ipse sacerdos cum aliis necessario debet [Col. 0984C] dicere, ne seipsum sua prece videatur privasse, qui et suas voces et aliorum angelicis laudibus admitti deprecatus est in praefatione. Juxta Romanum Ordinem nunquam missam [missas] absque lumine celebramus: non utique ad depellendas tenebras, cum sit clara dies, sed potius in typum illius luminis cujus sacramenta ibi conficimus, sine quo et in meridie palpabimus ut in nocte.



CAP. XII.---Quid auctum sit in Canone.

Orationem quam Canonem, sive Actionem, propter regularem sacramentorum confectionem Romano more appellamus, quis composuerit, aperte non legimus, nisi quod S. Gregorius quemdam scholasticum illam composuisse testatur. Multa tamen [Col. 0984D] eidem Canoni a sanctis Patribus inserta legimus, sicut a sancto Alexandrino papa, in ordine quinto, ipsius Dominicae passionis commemoratio interseri jubetur. Item sanctus Gregorius papa primus: Diesque nostros in tua pace disponas, usque Per Christum Dominum nostrum. Et magnus Leo: Sanctum sacrificium, immaculatam hostiam, in Canone addiderunt. Item [idem] quoque Gregorius Dominicam orationem se Canoni adjecisse in Registro suo asserit (Registr. lib. VII, ep. 63, ad Joannem Syracusanum), ubi quibusdam inde murmurantibus, humili responsione satisfecit, inconveniens esse asserens ut oratio quam scholasticus composuit super oblationem diceretur, et illa praetermitteretur quam ipsi apostoli ex institutione Dominica in confectione eorumdem sacramentorum [Col. 0985A] usitasse crederentur [creduntur]. In summis quoque festivitatibus quaedam Canoni in illo loco, ubi dicitur Communicantes, vel Hanc igitur oblationem, interponimus, quae tamen ex antiquioribus et emendatioribus Sacramentariis interponenda esse didicimus, videlicet in Nativitate Domini, in Epiphania, in Coena, in Pascha, in Ascensione, in Pentecoste. [Hujusmodi interpositiones efficiunt ut illud, Communicantes, apertius per se, quasi in catholica communione manentes, intelligamus, quam ad subsequentium sanctorum communionem ipsum referamus.] Nimis autem temerarium videtur ut nos aliqua Canoni ad nostrum libitum adjiciamus, nisi quae a sanctis Patribus adjecta, vel adjicienda esse cognovimus; praecipue cum inter ipsos sanctos [Col. 0985B] Patres nulli aliquid adjecisse legantur, nisi qui et apostolica auctoritate praediti hoc facere potuerunt. Optimum ergo videtur ut in hac causa terminos nostrorum patrum non excedamus, nec nos apostolicae auctoritatis reos efficiamus, si, quod soli apostolicae auctoritati competit, Canonem nostris interpositionibus augmentare praesumamus.



CAP. XIII.---Quid superfluum sit in Canone.

Interponere enim solent quidam ibi suas orationes ubi dicitur: Memento, Domine, famulorum famularumque, et ante commemorationem defunctorum. Item post nomen domini papae sive proprii episcopi, adjiciunt: Et omnibus orthodoxis atque catholicae et apostolicae fidei cultoribus, sed superfluo. Nam Ordo statim in sequenti versu, ubi dicitur: Memento, [Col. 0985C] Domine, fariulorum famularumque, nobis concedit ut omnium vivorum commemoremus, quoscunque voluerimus. Item post pauca addunt: Pro quibus tibi offerimus, cum in antiquioribus et veracioribus Sacramentariis, non nisi sub tertia persona offerentes ibi [scripti] reperiantur. Item ibi: Unde et memores, Domine, nos tui servi, Nativitatem Domini commemorant, cum juxta Apostolum in ejusmodi sacrificio non Nativitatem Domini, sed mortem ejus annuntiare debeamus. Unde et sanctus Ambrosius, in libris Sacramentorum: »Quotiescunque, inquit, offertur sacrificium, mors Domini, resurrectio Domini, ascensio Domini significatur.« Quod et sanctus Augustinus sua attestatione confirmat. Quapropter et nos ibi tantum passionis, resurrectionis et ascensionis [Col. 0985D] passionem, resurrectionem et ascensionem] commemoramus. Haec ergo omnia quae nos adjectiva notavimus, ille procul dubio superflua et eradenda judicabit, quicunque antiquiores et emendatiores Sacramentarios diligenter inspexerit. Sciendum est autem quod Romana auctoritas nomina vivorum fidelium internumerare permittit, ubi dicitur: Memento, Domine, famulorum famularumque; similiter et defunctorum, ubi iterum dicitur: Memento etiam et eorum nomina. Aliorum vero sanctorum nomina annumerare non debemus, nisi quos in Canone invenimus antiquitus descriptos, excepto post, Pater noster, in illa oratione ubi juxta ordinem quantumlibet [Col. 0986A] [quorumlibet] sanctorum nomina internumerare possumus. Et hoc etiam notandum quod personae praelatorum et subjectorum in Canone distinguuntur. Ubi enim domini apostolici sive episcopi nostri nomen assumimus, de praelatis agere videmur. De subjectis vero statim in sequenti versu, ubi dicimus: Memento, Domine, famulorum famularumque tuarum. Item illud: Hanc igitur oblationem servitutis nostrae de praelatis sonat. Nam quod sequitur: Sed et cunctae familiae tuae, subjectos videtur intimare. Item: Unde et memores, Domine, nos servi tui, de praelatis, et illud: Sed et plebs tua sancta, de subjectis agere non dubitatur.



CAP. XIV.---De signis super oblationem.

De signis autem quae super oblationem a diversis [Col. 0986B] diverse fiunt, nos ab apostolica sede potissimum formam sumere decrevimus, unde totius Christianae religionis ordinem et originem suscepimus. Nam et illi sedi nostro tempore talem Deus gubernatorem, reverendae, inquam, memoriae Gregorium [(4) 1Kb] papam imposuit, qui sub decem suis antecessoribus, a puero Romae nutritus et eruditus, omnes apostolicas traditiones diligentissime investigavit, et investigatas studiosissime in actum referre curavit. Hunc ergo doctorem religione et auctoritate praecipuum, imo apostolicam traditionem per ipsum in consecrandis mysteriis potissimum imitari decrevimus. Sicut nos ipsi per ipsum et per episcopos qui eum imitati sunt, accepimus, imparem numerum semper in dispensatione signorum super oblationem observamus, [Col. 0986C] videlicet unam crucem, vel tres, vel quinque faciendo, et hoc utique non sine certi causa mysterii. Nam in una et tribus, unum et trinum Deum intimamus. In quinque autem quinquepartitam Domini passionem significamus. Merito autem impar numerus in ecclesiasticis officiis frequentatur, quia nunquam in duo aequalia unitate impediente dividitur, sicut unitas sanctae Ecclesiae nullatenus eam in duo secari patitur. In primis ubi dicitur: Haec dona, haec munera, haec sancta sacrificia, tres tantum cruces super panem et vinum communiter facimus, nec unquam panem a calice separamus in consignatione, nisi ubi separatim nominantur in Canone. Ita autem illa communiter signamus, ut erecta pars crucis, tantum super panem, transversa autem super [Col. 0986D] calicem protendatur. Nam erecta pars crucis corpus Dominicum sustinuit; transversa autem ipsius brachia distendit. Unde et Calix congrue sub brachio ejus collocatur, quasi de latere Dominico sanguinem Domini suscepturus. Cum dicimus: Hanc igitur oblationem, usque ad altare inclinamur, ad exemplar Christi, qui se humiliavit pro nobis usque ad mortem crucis. Erecti autem cum dicimus: Benedictam, ascriptam, ratam, tres cruces super utrumque simul facimus. Non enim hic sola oblata signanda est, ut quidam faciunt, sed utrumque signatur in oblatione. Nam sequitur, ut nobis fiat corpus et sanguis, subauditur, haec oblatio. Et hoc [Col. 0987A] cum dicitur, quarta crux super panem, et quinta super calicem separatim imponitur. Congrue autem prius tres tantum cruces super utrumque fecimus [facimus], licet quinque voces ad signa facienda aequipollentes haberemus, id est, Benedictam, ascriptam, ratam, rationabilem, acceptabilem, videlicet ut quinarium numerum non excederemus, et quintam crucem super calicem quasi quinti vulneris indicem, unde sanguis profluxit, competenter faceremus.



CAP. XV.---De acceptione oblationis in manus.

Deinde panis in manus accipitur, et antequam reponatur in altare, benedicitur. Item et calix elevatus ante depositionem benedicitur. Nam et ipse Dominus in Evangelio utrumque legitur benedixisse antequam dimitteret e manibus. Accepta enim in manibus benedixit, [Col. 0987B] postea discipulis dedit (Matth. XXVI). Item, ubi dicitur: Hostiam puram, hostiam sanctam, hostiam immaculatam, tres cruces super utrumque simul facimus, quia et utrumque simul in eisdem verbis intelligimus. Quartam autem crucem super panem, et quintam super calicem separatim infigimus, iterum sanguinem Dominicum de latere Dominico profluentem designantes.



CAP. XVI.---De commemoratione Dominicae passionis.

Notandum autem per totum Canonem Dominicae passionis commemorationem potissimum actitari, juxta Domini praeceptum in Evangelio: Haec, inquit, quotiescunque feceritis, in mei memoriam facietis (Matth. XXVI; Luc. XXII); et illud Apostoli: Quotiescunque [Col. 0987C] hoc sumpseritis, mortem Domini annuntiabitis (I Cor. X). Unde et ipse sacerdos per totum Canonem in expansione manuum non tam mentis devotionem quam Christi extensionem in cruce designat, juxta illud: Expandi manus meas tota die. (Isa. LXV). Non ergo digiti sunt contrahendi semper, ut quidam prae nimia cautela faciunt. Male enim cauti sumus, si Christum imitari summopere non studemus. Congruum ergo est ut manus expandamus infra Canonem, hoc tamen observato ne quid digitis tangamus praeter Domini corpus. Notandum quoque in ipso Canone quinquies, per Christum Dominum nostrum, haberi; et in ipsa quinaria conclusione non incongrue quinariam Domini vulnerationem intimari. Presbyter autem manus raro remittere solet, nisi [Col. 0987D] cum necessario propositam oblationem benedicere debet. Presbyter et humiliationem Domini usque ad crucem, ut praediximus, nobis indicat, cum se usque ad altare inclinat, dicendo: Hanc ergo oblationem. Statim enim in sequentibus narratio de Dominica passione ordinatur, cujus typus usque ad Supplices te rogamus, observatur. Ibi videlicet sacerdos se juxta altare inclinans, Christum in cruce inclinato capite spiritum tradidisse significat.



CAP. XVII.---De commemoratione mortuorum et reliquis observantiis usque in finem Canonis.

Post mortem Christi in cruce commemoratio mortuorum subsequitur, quia nec aliorum mortuorum [defunctorum] commemoratio agenda est, nisi qui [Col. 0988A] in Christi morte redempti sunt, et in Christo hanc vitam finierunt. Cum autem sacerdos vocem exaltat, dicens: Nobis quoque peccatoribus, centurionem illum designat qui visa morte Christi vocem exaltavit, dicendo: Vere Filius Dei erat iste. Tres vero cruces super corpus et sanguinem communiter facit, cum dicit: Sanctificas, vivificas, benedicis, in honorem sanctae Trinitatis. Postea cum corpore Dominico quatuor cruces super calicem facimus, dicendo: Per ipsum et cum ipso et in ipso, et quintam in latere calicis, videlicet iterum vulnus Domini lateris significando. Unde et calicem ex eodem latere cum oblata tangimus juxta Romanum Ordinem. Multi tamen tres tantum cruces super calicem et duas in latere ejus faciunt; sed videtur incongruum, cum Christus nullum [Col. 0988B] vulnus in latere habuerit nisi unum. Sed reverendae memoriae Gregorius papa fecit, ut praediximus, quod beatus Anselmus Lucensis episcopus ita ab eo se didicisse testatus est, et hoc ita semper observavit, nobisque itidem observandum firmissime inculcavit. Cum dicimus: Per omnia saecula saeculorum, corpus cum calice levamus, et statim in altari deposita cooperimus: Quia et Joseph corpus Dominicum de cruce levavit, et in sepulcro depositum lapide cooperuit. Hucusque calix pro cautela coopertus videbatur, deinceps autem magis pro mysterio cooperitur, quia sicut Christus tres dies in sepulcro fuit coopertus, ita et nos corpus Domini et calicem cooperimus, usquedum tres articulos orationis compleamus, quippe praefationem Dominicae orationis, [Col. 0988C] et ipsam Dominicam orationem, et illam quae sequitur, quae embolis Dominicae orationis nuncupatur. Juxta Romanum Ordinem cum dicitur: Et ab omni perturbatione securi, accipit archidiaconus a subdiacono patenam nudam, quam acolythus tenuit involutam, osculatam dat uni ex diaconibus tenendam, ad confractionem in ea faciendam. Unde sacerdos sine ministro sacrificans ad eumdem locum eam de subcorporali absconditam resumit, et osculatam in altari deponit, ut hostiam in ea confringat. Cum autem dicit: Per Dominum nostrum, rumpit hostiam ex dextro latere juxta Ordinem, ad designandam Dominici lateris percussionem. Deinde majorem partem in duo confringit, ut tres portiones de corpore Dominico efficere possit. Nam unam in calicem, [Col. 0988D] faciendo crucem, mittere debet, cum dicit: Pax Domini sit semper vobiscum, ad designandum corporis et animae conjunctionem in resurrectione Christi. Alteram vero ipse presbyter necessario sumit, ante calicis participationem, juxta Dominicam institutionem. Tertiam autem communicaturis sive infirmis necessario dimittit, nec hoc utique sine certi causa mysterii. Tripliciter enim corpus Domini intelligitur: unum quod resurrexit a mortuis, quod significat particula in sanguinem missa; aliud, quod adhuc vivit in terra, significatum per particulam a sacerdote consumptam; tertium, quod jam requiescit in Christo, quod et a tertia particula in altari servata apte figuratur, quam viaticum morientium appellare solemus.



CAP. XVIII.---De panis fractione et communicatione.
[Col. 0989A]

Post immissionem autem panis in calicem, juxta Romanum Ordinem, dicit sacerdos sub silentio: Fiat commistio et consecratio corporis et sanguinis Domini nostri Jesu Christi. Beatus Innocentius papa, in ordine quadragesimus quintus, constituit pacem dari post confectionem sacramentorum. Cum pacem damus, dicere solemus: Pax tecum. Responsio: Et cum spiritu tuo. Congrue autem pax datur ante communionem, quia judicium sibi manducat et bibit quicunque non prius fratri suo repacificatus, communicare praesumpserit. Sergius papa, in ordine octogesimus sextus, constituit ut in tempore confractionis Dominici corporis Agnus Dei a clero et populo decantetur. Videlicet ut ille nobis propitietur, [Col. 0989B] cujus corpus ibi confringi videmus et credimus. Facta autem confractione, debent omnes communicare, interim cum et antiphona cantatur, quae de communione nomen mutuavit, cui et psalmus subjungendus est cum Gloria Patri, si necesse fuerit. Sciendum autem eamdem Antiphonam semper eumdem psalmum cum Introitu habere, si non habet proprium ex quo sumpta videatur. Orationem quam inclinati dicimus, antequam communicemus, non ex ordine, sed ex religiosorum traditione habemus, scilicet hanc: Domine Jesu Christe, qui ex voluntate Patris. Item et illud: Corpus et sanguis Domini nostri Jesu Christi, quod dicimus cum aliis Eucharistiam distribuimus. Sunt et aliae multae [Col. 0989C] orationes quas quidem ad pacem et communionem privatam frequentant: sed diligentiores antiquiorum traditionum observatores nos in hujusmodi privatis orationibus brevitati studere docuerunt, potiusque publicis precibus in officio missae occupari voluerunt. Nam beatus Innocentius papa, scribens sancto Augustino et Aurelio episcopis, asserit quod nos plus communibus et publicis quam singularibus et privatis orationibus proficere poterimus.



CAP. XIX.---De vitanda intinctione.

Non est autem authenticum quod quidam corpus Domini intingunt, et intinctum pro complemento communionis populo distribuunt. Nam Ordo Romanus contradicit, quia et in Parasceve vinum non consecratum, cum Dominica oratione et Dominici [Col. 0989D] corporis immissione jubet consecrare [(5) 1Kb] , ut populus plene possit communicare. Quod utique superfluo praeciperet, si intinctum Dominicum a priori die corpus servaretur, et ita intinctum populo ad communicandum sufficere videretur. Julius quoque papa, in ordine trigesimus sextus, episcopis Aegypti scribens, hujusmodi intinctionem penitus prohibet, et seorsum panem, et seorsum calicem, juxta Dominicam institutionem, sumenda docet. Unde et beatus + Gelasius papa in ordine quinquagesimus unus [quadragesimus nonus] scribens quibusdam episcopis, excommunicari illos praecepit, quicunque [Col. 0990A] sumpto corpore Dominico, a calicis participatione se abstinerent [(6) 1Kb] . Nam et ipse in eodem decreto asserit: »Hujusmodi sacramentorum divisio sine grandi sacrilegio provenire non poterit.« Postquam omnes communicaverint, dicit sacerdos hanc orationem sub silentio, juxta Romanum Ordinem: Quod ore sumpsimus. Qua finita, sequitur oratio sive orationes post communionem dicendae, quae eodem numero et ordine orationibus ante lectionem, sive pro secreta ante praefationem dictis, debent respondere. Quae utique orationes non pro his qui communicaturi sunt, sed qui jam communicaverunt, juxta proprietatem sui nominis agunt. Ergo et ante ipsas communicare non negligant, quicunque earumdem orationum benedictione foveri [Col. 0990B] desiderant. His ita finitis, subsequitur: Benedicamus Domino, vel: Ite missa est: si tamen aliquod festum fuerit, quod Gloria in excelsis habere debuerit. Respondent omnes: Deo gratias, juxta Apostolum, pro collatis beneficiis gratias agentes.



CAP. XX.---Repetitio a superioribus missae.

Ut autem a superioribus aliquantulum repetamus, postquam sacerdos resurrectionem Domini per conjunctionem corporis et sanguinis Domini denotaverit, subsequenter etiam pacem populo offerre debet, sicut et Christus post resurrectionem discipulis suis pacem obtulit, dicens: Pax vobis. Fractio oblationis, illam nobis fractionem panis insinuat, quam Dominus post resurrectionem suam coram discipulis fecit. Communicatio populi typum illius [Col. 0990C] convivii gerit, quod non semel Dominus post resurrectionem suam cum discipulis iniisse legitur (Luc. XXIV.). Hos etiam post ultimum convivium ab eis discessurus in coelum, benedixit, sicut et sacerdos populum cum oratione post communionem benedicit, videlicet jam cito discessurus ab eo, cui tamen prius, ut ipse discedat, per Ite missa est denuntiat, in figuram angelorum, qui discipulis, discedente Domino ab eis, dixerunt: Viri Galilaei, quid statis aspicientes in coelum? et reliqua (Act. 1.) Quo audito, discipuli adorantes Dominum, reversi sunt in Hierusalem cum gaudio magno, sicut et populus, relata Deo gratiarum actione, ad propria cum gaudio revertitur.



CAP. XXI.---De benedictione post missam.

[Col. 0990D] Prius tamen ab episcopo benedicitur, si adest; sin autem, a presbytero qui missas celebravit, quamvis beatus Damasus papa hoc presbyteris non licere dicat, ubi de vana chorepiscoporum superstitione tractat, si tamen nos mendositas exemplaris non fefellit. Sed magnus Leo papa et beatus Gelasius papa, ejus successores, in ecclesiasticis officiis apprime eruditi, in decretis suis, ubi diligentissime quid presbyteris liceat, quidve non liceat, describunt, nullatenus illis benedictionem nisi episcopo praesente, interdicunt. Beatus quoque Hieronymus, sanctae Romanae Ecclesiae cardinalis presbyter, qui [Col. 0991A] sub beato Damaso et post ipsum usque ad Sixtum successorem ejus, ecclesiasticis institutis studiosissime invigilavit: ipse, inquam, Rustico Narbonensi episcopo de ecclesiasticis ordinibus scribens, presbyteros a benedictione super populum non prohibendos esse asserit: »Si, inquit, presbyter Christum consecrat, cum in altario Dei sacramenta benedicit, benedicere populum non debet, qui Christum meruit consecrare?« Et post pauca: »Hoc in ecclesiis tuis [suis] presbyteri faciant, quod Romae, sive quod in Oriente, quod in Africa, quod in Hispania, quod in Britannia, quod in Gallia, quod in omnibus locis ubi humilitas perseverat. Ex his ergo conjicere possumus beatum Damasum papam hujusmodi benedictionem presbyteris illicitam, aut [Col. 0991B] penitus non dixisse, aut si dixit, ecclesiasticam tamen consuetudinem in hoc praevaluisse, praecipue cum ipsius verba ita possint intelligi ut presbyteros doceret quod eis quasi ex proprio officio usurpare non liceret, quod [quid] eis ab episcopali auctoritate concedi posse non ignorarent. Sic enim confirmatio neophytorum penitus separata est ab officio presbyterorum: quam tamen sanctus Gregorius papa primus quibusdam presbyteris concessisse legitur, scribens Januario Calaritano episcopo: »Item et susceptionem, poenitentium non ex sua consecratione, sed ex episcoporum concessione presbyteri habere meruerunt. Quod illum non latebit, quicunque ordinem consecrationis eorum, sive statuta sanctorum Patrum, diligenter inspexerit.« Agathense [Col. 0991C] quoque concilium capitulo quadragesimo quarto benedictionem super populum presbyteris prohibere videtur, sed hanc prohibitionem de episcopali tantum benedictione factam interpretantur; quae utique benedictio juxta decimum octavum Toletani concilii capitulum [(7) 1Kb] , et attestationem S. Augustini ad Paulinum episcopum, ante communionem populo a solis episcopis debet [solet] impendi. Si quis vero hoc de hac ipsa benedictione de qua agimus dictum putaverit, sententia tamen provincialis concilii tam generali ecclesiasticae consuetudini praejudicare non poterit. Ideo autem hujusmodi benedictio fortasse antiquitus presbyteris interdicta est quia et ad episcopale officium pertinere videbatur, et ecclesiastico conventui nondum [Col. 0991D] adeo necessaria reputabatur. Nam soli communicantes confectioni sacramentorum antiquitus intererant: quibus et oratio post communionem, quae pro solis communicantibus instituta est, pro benedictione potuit satisfacere. Apud modernos autem, cum jam populus communicare cessaret, nec tamen a divinis mysteriis se subtraheret, necessario permissum est ut a presbytero benediceretur, ne tam benedictione quam communione privatus discedere videretur. Sive autem ea occasione sive alia hoc presbyteris permitteretur ab episcopis, adeo tamen in usum jam usquequaque devenit, ut nequaquam [Col. 0992A] absque gravi scandalo a presbyteris in populo intermitti [praetermitti] possit, nisi forte apostolica sedes generaliter et synodaliter prohibere voluerit.



CAP. XXII.---Quid sacerdos agat post missam?

Finitis omnibus osculatur sacerdos [presbyter] altare, dicens: Placeat tibi, sancta Trinitas. Deinde sacris vestibus se exuens, cantat hymnum trium puerorum, juxta quod patres in Toletano concilio IV decreverunt cap. 14, videlicet ut examinationi subjaceret quicunque sacerdos eumdem hymnum post missam dicere negligeret. Psalmum quoque: Laudate Dominum in sanctis ejus in gratiarum actionem subjungens, cum Pater noster, et versibus ad hoc competentibus, concludit eam cum oratione illa: Deus qui tribus pueris. Sciendum autem juxta [Col. 0992B] decreta pontificum quod presbytero non licet coram episcopo, nisi eo jubente, vel sacrificare, vel populum benedicere, vel salutare, vel exhortari. Unde cum legit evangelium coram episcopo, benedictionem petit ab eo. Item cum vult sacrificare, inclinat se episcopo pro concessione, qui etiam cum populo inclinatur, pro ultima benedictione.



CAP. XXIII.---Brevis descriptio celebrandae missae.

Presbyter cum se parat ad missam, in primis cantat psalmos: Quam dilecta, Benedixisti, Incline, Credidi propter. Deinde Kyrie eleison, Pater noster, Et ne nos inducas, Vers. Ego dixi, Domine. Convertere, Domine, Fiat misericordia, Sacerdotes, Protector noster aspice, Domine, exaudi. Oratio. Aufer a nobis, Domine, iniquitates nostras et peccata nostra, [Col. 0992C] ut mereamur puris mentibus introire. Alia: Actiones nostras quaesumus, Domine, et aspirando praeveni, et adjuvando prosequere, ut cuncta nostra operatio per te semper incipiat, et per te coepta finiatur, Per Dominum nostrum, etc. Paratus autem, venit ad altare, dicens: Antiph. Introibo ad altare Dei. Psalm. Judica me, Deus, et discerne. Et facit confessionem. Confiteor Deo omnipotenti, istis sanctis et omnibus sanctis et tibi, frater, quia peccavi in cogitatione, in locutione, in opere, in pollutione mentis et corporis. Ideo precor te, ora pro me.

Misereatur tui omnipotens Deus, et dimittat tibi omnia peccata tua, liberet te ab omni malo, et confirmet te in omni opere bono, et perducat nos [Col. 0992D] pariter Jesus Christus Filius Dei vivi in vitam aeternam. Amen. Indulgentiam et remissionem omnium peccatorum nostrorum tribuat nobis omnipotens et misericors Dominus. Amen.

Cum sacerdos accipit oblationem, dicit: Acceptabile sit omnipotenti Deo sacrificium nostrum. Deinde calice in altari ad dexteram oblatae deposito dicit: Veni, sanctificator omnipotens, aeterne Deus, benedic hoc sacrificium tuo nomini praeparatum. Per Christum, etc. Et inclinatus ante altare, dicit: Suscipe, sancta Trinitas, hanc oblationem, quam tibi offerimus in memoriam passionis, resurrectionis, [Col. 0993A] ascensionis Domini nostri Jesu Christi, et in honorem sanctae Dei Genitricis Mariae, S. Petri, et S. Pauli, et istorum atque omnium sanctorum tuorum, ut illis proficiat ad honorem, nobis autem ad salutem, et illi pro nobis dignentur intercedere, quorum memoriam agimus in terris. Per Christum, etc. Deinde, Orate. Sequitur secreta.

Canon juxta Romanam auctoritatem est iste: Te igitur, clementissime Pater, per Jesum Christum Filium tuum Dominum nostrum supplices rogamus et petimus uti accepta habeas et benedicas (hic signat sacerdos oblationem et calicem tribus vicibus, sub una cruce) haec dona, haec munera, haec sancta sacrificia illibata. In primis quae tibi offerimus pro Ecclesia tua sancta catholica, quam pacificare, [Col. 0993B] custodire, adunare et regere digneris toto orbe terrarum, una cum famulo tuo papa nostro. N et antistite nostro.

Memento, Domine, famulorum famularumque tuarum (hic nomina vivorum memorentur, si volueris, sed non Dominica) et omnium circumastantium, quorum tibi fides cognita est, et nota devotio, qui tibi offerunt hoc sacrificium laudis pro se suisque omnibus, pro redemptione animarum suarum, pro spe salutis atque incolumitatis suae tibi reddunt vota sua aeterno Deo vivo et vero. Communicantes et memoriam venerantes in primis gloriosae semper virginis Mariae Genitricis Dei et Domini nostri Jesu Christi, sed et beatorum apostolorum ac martyrum tuorum, Petri, Pauli, Andreae, Jacobi, Joannis, [Col. 0993C] Thomae, Jacobi, Philippi, Bartholomaei, Matthaei, Simonis et Thaddaei, Lini, Cleti, Clementis, Sixti, Cornelii, Cypriani, Laurentii, Chrysogoni, Joannis et Pauli, Cosmae et Damiani, et omnium sanctorum tuorum, quorum meritis precibusque concedas ut in omnibus protectionis tuae muniamur auxilio. Per Christum Dominum nostrum. Hic inclinatur usque ad altare, dicens. Hanc igitur oblationem servitutis nostrae, sed et cunctae familiae tuae, quaesumus, Domine, ut placatus accipias, diesque nostros in tua pace disponas, atque ab aeterna damnatione nos eripias, et in electorum tuorum jubeas grege numerari. Per Christum Dominum nostrum. Erectus autem cum tribus crucibus benedicit: Quam oblationem tu, Deus, in omnibus quaesumus benedictam, [Col. 0993D] ascriptam, ratam, rationabilem acceptabilemque facere digneris. Hic separatim signat oblatam et calicem. Ut nobis corpus et sanguis fiat dilectissimi Filii tui Domini nostri Jesu Christi. Qui pridie quam pateretur, accepit panem in sanctas ac venerabiles manus suas, elevatis oculis in coelum ad te Deum Patrem suum omnipotentem; tibi gratias agens, benedixit, fregit, dedit discipulis suis, dicens: »Accipite et manducate ex hoc omnes: Hoc est enim corpus meum.« Simili modo postquam coenatum est, accipiens et hunc praeclarum calicem in sanctas ac venerabiles manus suas, item tibi gratias agens, benedixit, dedit discipulis suis, dicens: »Accipite et bibite ex hoc omnes: Hic est enim calix sanguinis mei novi et [Col. 0994A] aeterni testamenti, mysterium fidei, qui pro vobis et pro multis effundetur in remissionem peccatorum. Haec quotiescunque feceritis, in mei memoriam facietis.« Unde et memores nos, Domine, servi tui, sed et plebs tua sancta, Christi Filii tui Domini Dei nostri tam beatae passionis, necnon et ab inferis resurrectionis, sed et in coelum gloriosae ascensionis, offerimus praeclarae majestati tuae de tuis donis ac datis. Hic tres cruces super utrumque simul facit, et quartam super oblationem, et quintam super calicem. Hostiam puram, hostiam sanctam, hostiam immaculatam, panem sanctum vitae aeternae et calicem salutis perpetuae. Super quae propitio ac sereno vultu respicere digneris, et accepta habere, veluti accepta habere dignatus es munera pueri tui justi Abel, et [Col. 0994B] sacrificium patriarchae nostri Abrahae, et quod tibi obtulit summus sacerdos tuus Melchisedech, sanctum sacrificium, immaculatam hostiam. Hic inclinat se juxta altare, dicens: Supplices te rogamus, omnipotens Deus, jube haec perferri per manus sancti angeli tui in sublime altare tuum, in conspectum divinae majestatis tuae. Hic erigit se dicens: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione coelesti et gratia repleamur. Per Christum Dominum nostrum. Hic duae orationes dicuntur: Memento etiam, Domine, et eorum nomina qui nos praecesserunt cum signo fidei, et dormiunt in somno pacis. Et recitantur nomina. Ipsis, Domine, et omnibus in Christo quiescentibus locum refrigerii [Col. 0994C] lucis et pacis ut indulgeas, deprecamur, Per Christum Dominum nostrum. Nobis quoque peccatoribus famulis tuis de multitudine miserationum tuarum sperantibus partem aliquam et societatem donare digneris, cum tuis sanctis apostolis et martyribus, cum Joanne, Stephano, Mathia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agnete, Cecilia, Anastasia, et cum omnibus sanctis tuis, inter quorum nos consortium, non aestimator meriti, sed veniae, quaesumus largitor, admitte. Per Christum Dominum nostrum. Per quem haec omnia, Domine, semper bona creas (hic tres cruces super utrumque simul facit), sanctificas, vivificas, benedicis, et praestas nobis [Col. 0994D] (hic cum oblata quatuor cruces facit super calicem, et quintam in latere ipsius), per ipsum, et cum ipso, et in ipso est tibi Deo Patri omnipotenti in unitate Spiritus sancti, omnis honor et gloria. Hic elevat oblatam cum calice, dicens: Per omnia saecula saeculorum. Responsio: Amen. Et deponat oblatam, dicens: Oremus. Praeceptis salutaribus moniti, et divina institutione formati, audemus dicere: Pater noster, qui es in coelis, usque, libera nos a malo. Libera nos, Domine, ab omnibus malis, praeteritis, praesentiibus et futuris. Et intercedentibus beata gloriosa semper virgine Maria, et beatis apostolis tuis Petro et Paulo atque Andrea (hic nominat quotquot sanctos voluerit), cum omnibus sanctis, da propitius pacem in diebus nostris, ut ope misericordiae [Col. 0995A] tuae adjuti, et a peccato simus semper liberi (hic patenam accipiat, et osculatam deponat) et ab omni perturbatione securi. Hic corpus super patena in tria dividat, dicens: Per Dominum nostrum Jesum Christum, usque, per omnia saecula saeculorum. Respon. Amen. Hic etiam tertiam partem in calicem mittat, licens: Pax Domini sit semper vobiscum. Respon. Et cum spiritu tuo. Et subjungit orationem istam: Fiat commistio et consecratio corporis et sanguinis Domini nostri Jesu Christi accipientibus nobis in vitam aeternam. Amen. Et osculato altari dat pacem astanti, ita dicens: Pax tecum. Respon. Et cum spiritu tuo: Inclinatus autem dicit antequam communicet: Domine Jesu Christe, qui voluntate Patris, cooperante Spiritu sancto, per mortem propriam [Col. 0995B] mundum vivificasti, libera me per hoc sacrosanctum corpus et sanguinem tuum ab omnibus iniquitatibus meis, et fac me tuis inhaerere mandatis, et a te nunquam in perpetuum separari. Qui cum Patre, etc. Cum distribuit eucharistiam, dicit: Corpus et sanguis Domini nostri Jesu Christi proficiat tibi in vitam aeternam. Amen. Postquam omnes communicaverunt, dicit: Quod ore sumpsimus, [pura] mente capiamus, et de munere temporali fiat nobis remedium sempiternum. Finita missa, dicit: Placeat tibi, sancta Trinitas, obsequium servitutis meae, et praesta ut hoc sacrificium, quod oculis tuae majestatis ego indigne obtuli, mihi et omnibus pro quibus illud obtuli, te miserante, sit propitiabile, Per Christum, etc. Exuens se vestibus sacris dicit. [Col. 0995C] Psalm. Benedicite omnia, Laudate Dominum in sanctis, Kyrie eleison, Pater noster. Confiteantur tibi, Domine, omnia opera tua. Exsultabunt sancti in gloria. Exsultent justi in conspectu. Non nobis, Domine, non nobis. Domine, exaudi orationem. Deus, qui tribus pueris. Actiones nostras.



CAP. XXIV.---De jejunio vernali.

Gregorius papa septimus cum apostolicae sedi praesideret, constituit ut jejunium quod dicitur Martii in prima hebdomada Quadragesimae omni anno celebretur, sicut et sancti Patres illud instituisse leguntur. Nam sanctus Gregorius papa primus, tam in Sacramentario quam in Graduali libro, sive Antiphonario officia ejusdem jejunii primae Quadragesimali [Col. 0995D] hebdomadae ascripsit. Item sanctus Hieronymus in libro Comitis lectiones et Evangelia de eodem Jejunio eidem hebdomadae injunxit. Ipsa etiam vacans Dominica, quam sanctus Gregorius in Quadragesima secundam esse voluit, evidentissime insinuat quod jejunium Martii nihilominus omni anno ipsam in prima hebdomada praecedere debeat. Non enim eadem Dominica proprie vacans diceretur, si non Sabbatum XI lectionum e vestigio subsequeretur, quod proprium est omnium Dominicarum vacantium, quae cum proprio careant officio, ex praecedenti hebdomada inofficiantur, si tamen necesse fuerit ut assumantur. Unde et haec Dominica de qua agimus ex quarta feria praecedenti jejunii officium mutuavit. Necessarium est ergo ut illud illam praecedat, [Col. 0996A] cum non aliunde nisi ex ejus praecessione eadem Dominica nomen et officium obtineat. Sed et Junior Gregorius papa, scribens de ordinatione [ordine] sancti Bonifacii archiepiscopi ad Moguntiacenses, praecepit ut ordinatio quae jejunio Martii ascribitur, in ingressu Quadragesimae cum eodem jejunio semper celebretur. Beatissimus quoque Leo papa primus, in sermone de jejunio septimi mensis, vernum jejunium in Quadragesima, aestivum in Pentecoste, autumnale in septimo mense celebrandum esse denuntiavit. Item beatus Gelasius papa in decretalibus suis, capitulo 11, constituit, ut ordinationes presbyterorum et diaconorum, non nisi certis temporibus fiant, quippe in jejunio quarti et septimi et decimi mensis, id est Junii, Septembris atque Decembris, [Col. 0996B] necnon in quadragesimalis initii jejunio, quod procul dubio Martii intelligitur. Videsne ergo quam aperte idem jejunium cum ordinatione sua primae Quadragesimali hebdomadae ascribatur, cum tam signanter Quadragesimalis initii jejunium cognominetur? Hoc autem initium Quadragesimae, non a capite jejunii, sed a subsequenti Dominica est computandum. Nam quamvis a capite jejunii pro quodam complemento Quadragesimalis abstinentiae incipiamus, a subsequenti tamen Dominica, juxta assertionem sancti Ambrosii et sancti Gregorii et aliorum sanctorum Patrum, Quadragesimam proprie exordimur. Nullum autem commoveat quod tempore Henrici secundi imperatoris duodecim episcopi, Moguntiae congregati, aliter de hoc jejunio statuisse [Col. 0996C] leguntur. Cum enim apud ipsos non modica varietas de hujusmodi jejuniis accideret, eo quod antiquam sanctorum Patrum traditionem in hac re minus attenderent, pro hujusmodi confusione corrigenda hanc sibi regulam proposuerunt, ut deinceps in prima quarta feria Martii, et in secunda Junii, et in tertia Septembris, omni anno jejunarent. Sed haec regula apostolicae auctoritati praejudicare nec debet nec potest, praesertim cum evidentissime statutis sanctorum Patrum videatur repugnare. Si enim praedictam regulam annuatim observamus, multoties non solum in Quadragesima, sed etiam ante Quadragesimam jejunabimus. Cum et statuta apostolicorum virorum, et institutio officiorum, ut praelibatum est, illud infra [Col. 0996D] Quadragesimam, imo in prima Quadragesimae septimana, semper celebrare decernant. Indubitanter ergo refutare debemus quidquid tam evidenter apostolicae auctoritati contraire videmus, unde totius Christianae religionis et ordinis exordium et formam accepimus. Nec mireris hoc jejunium potius Martio quam Februario ascribi, quamvis in Februario cum ipsa Quadragesima nonnunquam occurrat. Semper enim idem jejunium aut Kalendaria aliquando aut lunationem Martii, aut utrumque simul incurrit: Februarii autem Kalendaria aliquando, lunationem vero nunquam attingit. Ergo multo congruentius Martio ascribitur, quem nunquam relinquit, quam Februario, quem multoties penitus non attingit. Observatur sane hoc jejunium cum ipsa Quadragesima [Col. 0997A] secundum lunationem, sicut et Pascha. Unde non incongrue ipsum Martio propter lunationem ascribitur, quamvis in Februario occurrat. Sicut et Pascha Aprili semper ascribitur, quamvis saepe in Martio contingat. Nec hoc utique probabili exemplo carebit, si sacrorum ordinum dispensatio nonnunquam fiat in Februario, dum hoc egerit quadragesimalis initii praemutatio [ratio]. Nam reverendissimi Patres nostri, sanctitate et apostolica auctoritate praecipui, videlicet Simplicius, Gelasius, Symmachus, Felix, in Februario ordinationes fecisse leguntur, cum jam sancta Romana Ecclesia jejunia Quatuor Temporum in ordinatione observare decreverit, hocque aliis quoque Ecclesiis ita observandum promulgaverit. Ergo absque omni dubio observare [Col. 0997B] debemus. Unde tam certa praecepta et exempla sanctorum Patrum apostolica auctoritate praeditorum sufficienter habemus, praesertim cum et facilius observetur quod provida antiquitas et auctoritas instituit, quam quod inconsiderata novitas et infirmitas adinvenit. Nulli enim dubium est quin facilius sit omni anno idem jejunium Martii in eadem hebdomada cum eisdem officiis inconfuse celebrare, quam de hebdomada in hebdomadam non sine confusione officiorum, ut multi solent, iliud annuatim mutare.



CAP. XXV.---De jejunio aestivali.

Gregorius papa septimus apostolicae sedi praesidens, constituit ut aestivale jejunium infra octavam Pentecostes annuatim celebraretur. Quod quidem [Col. 0997C] sapientioribus reverentia sedis apostolicae facile persuasit, simplicioribus autem nonnulla dubitatio super hujus statuti promulgatione remansit. Nam non parum a consuetudine eorum discrepat, quam a quibusdam scriptis non adeo authenticis mutuaverant, id est a Moguntiacensi concilio, tempore Henrici secundi imperatoris facto; hoc enim hanc regulam jejuniis quatuor temporum praefixit (can. 3), ut in prima quarta feria Martii, in secunda Junii, in tertia Septembris, omni anno jejunetur. Praeterea et hoc attendunt, quod in quibusdam Sacramentariis inveniunt, quod et in primo Sabbato Martii, in secundo Junii, in tertio Septembris, jejunare debeamus. Illo etiam non minus observato, ut de uno Sabbato XII [Col. 0997D] lectionum usque in aliud, juxta Amalarium, quatuordecim hebdomadae computentur. Si igitur, inquiunt, juxta statutum domini apostolici infra Pentecosten annuatim jejunaveris, non semper secundam quartam feriam vel secundum Sabbatum Junii observare poteris. Sed cur more Pharisaeorum liquamus culicem, glutientes camelum? Cur, inquam, hujusmodi scripta praevaricari plus vereamur quam sedis apostolicae decretum, praesertim cum ob eorum adinvicem repugnantiam se observare non permittant? Si enim juxta Moguntiacense concilium in prima quarta feria Martii, in secunda Junii, in tertia Septembris omni anno jejunatur, primum Sabbatum Martii, secundum Junii, tertium Septembris annuatim observare nequibis, nec juxta Amalarium quatuordecim hebdomadas [Col. 0998A] eisdem jejuniis internumerare valebis: quod illum non latebit, quicunque diligenter interjacentes hebdomadas singulis annis dinumerabit. Nunquam sane hujusmodi regulae simul observari poterunt, nisi eo anno, cum Kalendae Septembris in tertia vel in quarta feria occurrunt. Sed in hac causa Amalarius non adeo notandus est, qui non tam aliquam consuetudinem instituere quam de instituta competentem aliquam figuram elicere consuevit. Cur autem ista replicamus, cum etiamsi praedictae regulae sibi annuatim convenirent, auctoritati tamen sedis apostolicae nullatenus praejudicare possent, cui omnes per omnia absque omni haesitatione debemus obedire, cui nunquam debitam exhibemus obedientiam, si ejus statuta potius judicare quam implere [Col. 0998B] curamus? Hoc est enim privilegium obedientiae de sententia sui praeceptoris non judicare, in iis duntaxat rebus quas canonicis Scripturis contraire non videmus, imo statim exsequi quod jubetur. Nam quicunque facere noluerit nisi quod prius sua ratione probaverit esse faciendum, non tam praeceptori suo quam propriae voluntatis arbitrio satisfecisse judicabitur. Hanc ergo puram obedientiam cum omnibus spiritualibus nostris praeceptoribus certissime debeamus, maxime tamen apostolicae sedi ex intimo corde debemus quae totius Christianae religionis caput est et origo. Sed quia haec ratio simplicioribus fortasse non sufficit, operae pretium videtur de superiori statuto latius tractare, et quam rationale [Col. 0998C] [rationabile], quam canonicum, quippe sanctis Patribus quam consonum reperiatur, elucidare. Beatissimus Leo papa I, in ordine quadragesimus septimus, cujus auctoritate congregatum et confirmatum est sanctum Chalcedonense concilium, in libro sermonum quarti mensis jejunium non nisi hebdomada Pentecostes celebrandum esse denuntiavit. Nec hoc tantum in uno sermone, sed in pluribus, quos de Pentecoste in diversis annis fecisse legitur; quod illum subterfugere non poterit, quicunque eumdem librum diligenter perlegerit. Ibi enim evidentissime docebitur ex apostolica traditione hujus jejunii observantiam descendere, nec diversam sed continuam [divisam, sed contiguam], post diem Pentecostes celebrari debere. Sed ne aliquis eum [Col. 0998D] hoc de quadragesimali jejunio, quod post Pentecosten agitur, non de jejunio quarti mensis, praecepisse putaret subsequenter decernendo admonet ut infra eamdem hebdomadam quarta et sexta feria jejunetur, et in Sabbato apud Sanctum Petrum vigiliae celebrentur, quem denuntiationis modum pene in omnibus suis sermonibus obtinuit, cum jejunia Quatuor Temporum denuntiaret. Nam illa Quadragesima post Pentecosten non omnibus ut hoc jejunium, sed solis poenitentibus observanda imponitur. Nec in hoc tantum triduo infra Pentecosten, sed in omnibus triduis, vel etiam diebus sex hebdomadarum custodiri jubetur. Praeterea idem vir apostolicus in sermone de jejunio septimi mensis: »Jejunium, inquit, vernum in Quadragesima, aestivum in Pentecoste, [Col. 0999A] autumnale in septimo mense celebremus.« Ubi evidentissime indicavit jejunium quarti mensis non nisi in hebdomada Pentecostes esse celebrandum. Si enim istud in Junio mense, sicut autumnale in Septembri, semper jejunandum decerneretur, non minus Junium quam Septembrem nominare posset. Ergo juxta sententiam hujus apostolici, sicut autumnale semper in Septembri, ita aestivum in Pentecoste semper debemus celebrare. Sanctus quoque Gregorius papa primus, a quo omnia ecclesiastica officia pene habemus, beato Leoni optime concordat, qui et in Sacramentario et in diurnali Antiphonario eidem jejunio nullas orationes vel cantus ascribit, nisi infra Pentecosten dicendos. Liber etiam Comitis sive Lectionarius, quem sanctus Hieronymus [Col. 0999B] compaginavit, eidem jejunio lectiones ad festivitatem Spiritus sancti pertinentes attribuit. Sicut igitur jejunium Decembris de Adventu Domini, et jejunium Martii de Quadragesima, sua mutuaverunt officia, sic etiam illorum mensium jejunia nunquam alio tempore celebrantur, nisi eo ipso unde et officium habere videntur. Denique jejunium Martii, et ante statutum nostri papae Gregorii, cum aliquando ante Quadragesimam juxta Moguntiacense concilium eveniret, propter quadragesimale tamen officium usque ad Quadragesimam differebatur. Incongruum enim esset ut ejusdem jejunii lectiones specialiter Quadragesimam intimantes, et orationes super populum, extra Quadragesimam dicerentur. Eadem igitur ratione et aestivum jejunium infra [Col. 0999C] Pentecosten observamus competenter, propter officia de eadem solemnitate mutuata. Qui enim illud extra Pentecosten observant, magnam officiorum confusionem faciunt, cum quadragesimales cantus et orationes lectionibus de Pentecoste associent. Concordiam quippe officiorum Pentecostes dissipant, quam sancti Patres maxime in hujusmodi officiis obtinere studebant; et cum extra Pentecosten de hoc jejunio nullum inveniant officium, ipsi sibi officia componere, imo confundere temerario ausu praesumunt. Non mireris autem quod hoc jejunium Junio potius quam Maio ascriptum reperiri malunt, quamvis juxta superiorem tractatum et in Maio saepius celebratur: ipsa enim Pentecoste, cum qua hoc [Col. 0999D] jejunium semper observatur, in Maio saepius quam in Junio celebratur, quae tamen, juxta computationem lunae, Junio semper ascribitur. Nam hoc festum, sicut et Pascha, non juxta rationem mensium, sed lunationum, annuatim observatur. Et illud quidem Aprili, hoc autem Junio propter observationem lunationum eorumdem mensium semper ascribitur, quamvis eosdem menses multoties anticipent, sicut et ipsae lunationes. Eadem igitur ratione et hoc jejunium Junio ascribimus, quod et cum Pentecoste sub eadem lunatione annuatim observare debemus. Hot sane jejunium semper lunationem Junii, saepe etiam et Kalendaria ejus observat, nunquam autem [Col. 1000A] lunationem Maii, nec semper Kalendaria ejus attingit. Semper utique aut Kalendaria, aut lunationem Junii possidet, Maii autem saepenumero nec Kalendaria, nec lunationem obtinet. Quare et Junio competentius attitulatur, quem nunquam dimittit, quam Maio quem multoties omnino praetermittit. Has igitur rationes quicunque, deposito contentionis studio, fideliter considerare voluerit, procul dubio dominum apostolicum de jejunio verno sive aestivo, non tam suum quam sanctorum Patrum statutum instituisse judicabit, et idem ipsum authenticis rationibus confirmatum, generaliter observandum esse non dubitabit.



CAP. XXVI.---De autumnali jejunio.

Jejunium autumnale juxta statuta sanctorum Patrum [Col. 1000B] Leonis, Gelasii et reliquorum, in septimo mense debemus celebrare; quod tamen nec institutio officiorum nec suppositio vacantis Dominicae, nec statuta sanctorum Patrum, alicui septimanae tam specialiter ut reliqua jejunia videntur assignasse. Est autem ecclesiastica consuetudo ut in tertio Sabbato Septembris jejunetur, quae utique consuetudo et nobis debet sufficere, praesertim cum apostolicis institutis nusquam videatur contraire.



CAP. XXVII.---De hiemali jejunio.

Jejunium hiemale, juxta traditionem sanctae Romanae Ecclesiae, semper in tertia hebdomada de Adventu Domini debet celebrari, sicut et sancti Patres instituerunt; qui ejusdem jejunii officia eidem hebdomadae indiderunt, et sequentem Dominicam vacantem [Col. 1000C] vocaverunt, nec ad hoc ullo speciali statuto indigemus, in quo sanctorum vestigia non excedimus.



CAP. XXVIII.---De officiis eorumdem jejuniorum.

De annua transmutatione officiorum in vernali jejunio, unde hactenus multum frustra laboravimus, non necesse est ut deinceps laboremus, cum juxta antiquam institutionem omnia hujus jejunii officia suo loco et ordine, sicut instituta sunt, observare debeamus. In aestivo autem jejunio illum ordinem officiorum competenter annuatim observamus, quem et majores nostri in eodem jejunio tenuerunt, cum illud infra Pentecosten aliquando observarent, videlicet ut in quarta et sexta feria cantetur et legatur [Col. 1000D] quod in eadem hebdomada eisdem feriis ascriptum reperitur. In Sabbato autem cum officio quod ibi habetur, hae lectiones legantur: Lectio: Diligite justitiam, Audi Jacob, Exsultate, Effundam; ad missam, Justificati; quae utique omnes festivitati Spiritus sancti optime conveniunt. Evangelium Egressus Jesus, sicut etiam in antiquis Breviariis ordinatum reperimus. Et hoc utique observandum est ne in quarta feria vel sabbato quadragesimalia offertoria, id est Meditabar, Domine Deus salutis, dicamus, sed in honorem Spiritus sancti, Alleluia tum offertorium, Emitte spiritum, pro utroque cantemus. Nec Gradualia, sed, Alleluia [(8) 1Kb] praedictis [Col. 1001A] lectionibus subjungere debemus: Spiritus Domini, Paraclitus, Emitte. Veni Sancte Spiritus. In autumnali autem jejunio omnia, ut instituta sunt, observamus. In quarta feria antiphona Exsultate; graduale, Quis sicut; graduale, Tribulationes; offertorium, Meditabar; communio, Comedite: cum lectionibus, Ecce dies veniunt, Congregatus est; evangelium, Respondens unus. In sexta feria antiphona: Laetetur cor; graduale, Convertere; offertorium, Benedic; communio, Aufer a me; lectio: Convertere; evangelium, Rogabat Jesum. Quae omnia adinvicem magnam habent concordiam. In Sabbato antiphona: Venite, adoremus; offertorium: Domine Deus salutis; communio: Mense septimo; lectiones: Decimo die, Quinto decimo, Domine Deus noster, Factum est; [Col. 1001B] evangelium: Arborem fici; gradualia vero eadem quae et in jejunio vernali. Quae etsi apud diversos diverse assumuntur, in quamplurimis tamen libris ita reperiuntur: Protector, Propitius, Dirigatur, Salvum fac populum, quae et in autumnali jejunio ut in vernali ordinantur, nisi quod in autumnali graduale Protector, post graduale Propitius canitur. Et hoc utique concordia officiorum exigere videtur. Nam in vernali prima lectio Respice, Domine, de sanctuario, et benedic populo tuo, optime congruit graduali Protector noster, a quo et subsequens oratio initiatur Protector. Secundae autem lectioni graduale Propitius non incongrue adaptatur. Nam quod in lectione de corporali liberatione populo Israel promittitur, hoc sancta Ecclesia in [Col. 1001C] graduali spiritualiter nobis adimpleri supplicat, ne gentes daemonum nobis praevaleant, sicut nec gentes paganorum illis praevaluerunt. In autumnali autem graduale Propitius praeponitur, quia et hoc magis primae lectioni convenit, quae nobis diem propitiationis, et ut Deus nobis propitietur, praescribit. Secundae vero lectioni graduale Protector magis competit, qua filios Israel septem diebus sub protectione umbraculorum annuatim solemnizare praecepit. Tertium autem graduale Dirigatur tertiae lectioni in utroque jejunio optime congruit, quia et in vernali Jonathas, et in Septembri Michaeas orationes suas ad Dominum pro populo Dei dirigunt. Similiter quartum graduale quartae lectioni competit utique. Nam in vernali pro salute populi postulatur [Col. 1001D] quae in autumnali promittitur populo, si tamen a veritate non discesserit. Satis ergo congruum videtur ut et nos eorum librorum traditionem sequamur, qui eadem gradualia vernali et autumnali jejunio pariter ascribunt. Nam cum lectionibus utriusque jejunii magnam habent concordiam, ut praelibavimus, quam potissimum in dispositione officiorum nos attendere sancti Patres docuerunt. In hiemali jejunio, quod in proximo Sabbato ante vigiliam Nativitatis Dominicae semper est observandum, nihil in officiis variatur. Et notandum omnes apostolicos, a beato Petro usque ad Simplicium papam, ordinationes tantum in jejunio Decembris celebrasse, ut in Romano Pontificiali legitur. Unde et istud jejunium [Col. 1002A] non immerito plenius quam reliqua suum habet officium. Nam reliqua aliunde nunc ex toto, nunc ex magna parte per suas ferias inofficiantur. In omni jejunio Quatuor Temporum, nisi infra Pentecosten, genua flectimus. In quarta quidem feria ad priorem tantum orationem sine salutatione prolatam. Nam secunda sine genuflexione cum salutatione profertur. Oratio autem in sexta feria cum salutatione et genuflexione recitatur. In Sabbato autem omnes orationes genuflexio sine salutatione praecedit, praeter illam de camino quae salutationem sine genuflexione exigit. Ad illam nempe genua flectere praetermittimus, more trium puerorum, qui statuam adorare noluerunt cum gentilibus. Ordo etiam praecipit ut infra hymnum eorumdem puerorum non [Col. 1002B] sedeamus, ne, illis in camino laborantibus, nos inertiae sessionis dediti esse videamur. Hoc autem Sabbatum quamvis sex lectiones tantum habeat, dicitur tamen XII lectionum, eo quod antiquitus eaedem lectiones bis legebantur, Graece videlicet et Latine. Sciendum autem S. Callistum papam et martyrem hujusmodi jejunia quater in anno celebrari constituisse, quae prius ter tantum in anno celebrata sunt. Sicut idem apostolicus ad Benedictum episcopum scribens (epistola decretali prima) testatur.



CAP. XXIX.---De vacantibus Dominicis.

Quatuor Dominicae quae hujusmodi jejunia proxime subsequuntur, in libro Sacramentorum vacantes praetitulantur, eo quod propriis careant officiis. Unde et ex praecedentibus quartis feriis jejuniorum Romano [Col. 1002C] more inofficiantur, ut illae duae quae vernale jejunium subsequuntur et hiemale. Illa autem post aestivale jejunium non cum quarta feria, sed multo convenientius cum officio Pentecostes suppletur, eo quod sit octava ejus. Post jejunium etiam autumnale, quidam ex quarta feria Dominicam sequentem inofficiant, ut paucitati Dominicalium officiorum in aestate hoc supplemento subveniant. Sed Romani hujusmodi penuriam repetitione Dominicalium officiorum supplent. Unde et praedictam compilationem [completionem] ex quarta feria, quasi non necessariam, ibi praetermittere solent. Hae autem Dominicae antiquitus ab officio vacabant, quia celebratio ordinationum, juxta decreta sanctorum Patrum, tam sero fiebat in Sabbato, ut potius Dominicae quam [Col. 1002D] Sabbato ascriberetur. Nam beatissimus Leo papa primus usque in mane Dominicae diei ordinationes rite celebrari posse testatus est, continuato tamen Sabbati jejunio: imo ipsas leviticas ordinationes et sacerdotales nunquam nisi in Dominica jussit celebrari, Dioscoro scribens episcopo: »Consecrandis, inquit, nunquam benedictio detur, nisi in Dominica quae a Sabbati vespera initiatur.« Item beatus Gelasius papa, successor ejus, omnibus episcopis scribens, decrevit ut in Sabbatis Quatuor Temporum ordinationes circa vesperam celebrarentur. Unde et Romanus Ordo in Quadragesima in Sabbato ordinationum orationem super populum interdicit, ad quam antiqui non solum capita, sed et genua flectetant, [Col. 1003A] quod Nicaeni canones in Dominica fieri penitus vetant. Sanctus quoque Gregorius dies ordinationum suis homiliis insignivit ut Dominicas. Videlicet haec duo evangelia: Anno quinto decimo et Arborem fici exponens ad populum. Item sanctus Leo papa illud evangelium: Assumpsit Jesus, de jejunio vernali exposuit, quasi Dominicae diei satisfaciens, infra quam ipse semper ordinationes fieri constituit.



CAP. XXX.---De Adventu Domini.

Ab Adventu Domini usque ad Nativitatem ejus, Te Deum laudamus, Gloria in excelsis Deo, Ite missa est, dimittimus, quia major gloria Novi Testamenti quam Veteris, cujus typum infra Adventum Domini observamus. Aliquando [aliquanto] etiam festivius [Col. 1003B] Natale Domini suscipimus, si hujusmodi glorificationes aliquandiu suppressas quasi de novo illa die incipimus. Quidam infra Adventum Domini casulis pro dalmaticis utuntur. Quidam solito more vestiuntur, eo quod missam ad tertiam et Alleluia, sicut et tota aestate dicunt. In nativitate tamen apostolorum sive dedicatione ecclesiae praedictas glorificationes non omittimus. Hinc usque post octavam Pentecostes solitam mentionem sanctae crucis ad vesperam sive ad matutinas, et in feria sexta, et de sancta Trinitate Dominicis diebus reticere solemus. Nam quod quidam illo brevissimo spatio quod Purificationem sanctae Mariae et Septuagesimam aliquando disjungit, mentionem sanctae crucis resumunt, non adeo congruum videtur, cum illo tempore [Col. 1003C] de infantia Christi potius quam passione cantetur atque legatur.



CAP. XXXI.---De evangelio: Cum appropinquaret.

In Dominica prima de Adventu Domini quidam legunt evangelium: Erunt signa, eo quod sanctus Gregorius in libro Homiliarum illud in primis posuerit. Sed parum attendunt quia idem apostolicus in eodem libro hujusmodi ordinem non attendit, in quo plura evangelia penitus non tetigit: insuper et quae exposuit, multoties posteriora prioribus anteponere consuevit. Alii initium Marci evangelistae legunt, sed quia inusitatum est, pauci assentiuntur. Nos autem ex antiqua traditione Cum appropinquaret legimus, non utique sedi apostolicae, si aliter jusserit, [f. add. contraria] praedicantes, sed interim [Col. 1003D] auctoritatem sanctorum Patrum sectantes. Nam ei sanctus Hieronymus in libro Comitis ita ordinavit, cujus libri ordinem et sanctus Gregorius diligentissime observavit, sive dum lectionibus et evangelicis missales orationes in Sacramentario adaptaret, sive dum antiphonas ex eisdem evangeliis quam plurimis diebus in Antiphonario articularet. Ipsum quoque evangelium: Cum appropinquaret, etsi de itinere Domini ad passionem agere historialiter videatur, non tamen istius adventus omnino obliviscitur, cum pueri Hebraeorum in laudem ejus illud Psalmistae in altum proclament: Benedictus qui venit in nomine Domini (Psal. CXVII). Quod auctor Antiphonarii de hoc adventu procul dubio intellexit, [Col. 1004A] cum inde responsorium in historiam Dominicae nativitatis composuerit [composuit].



CAP. XXXII.---De historia: Clama.

Quidam historiam: Clama, a quarta feria hiemalis jejunii omni anno incipiunt, etiamsi adhuc duodecim dies usque ad Nativitatem Domini remaneant. Aestimant enim hanc historiam pro eodem jejunio esse institutam, sed falluntur. Si enim Romana auctoritas illam ad hoc institueret, ante Dominicam vacantem, id est Canite tuba, hanc quoque sicut diurnalia ejusdem jejunii officia collocaret. Nam hoc in omnibus hujusmodi jejuniis observatur, ut officia eorum semper Dominicam vacantem praecedant, quae etiam post ista semper observatur, juxta statuta [Col. 1004B] sanctorum Patrum, aut penitus praetermittitur. Nec utique aliqua Dominica vacans proprie dicitur, nisi quae hujusmodi jejunii officia indivise sequitur, a quibus et ipsa inofficiatur, si necesse fuerit, ut observetur. Praeterea si eadem historia pro jejunio instituta esset, superfluo secundam, tertiam, quartam, quintam feriam eodem modo ut sextam, inofficiatas haberet, cum tamen nihil ad illas praedictum jejunium pertineat. Patet ergo hanc historiam non pro jejunio, sed potius ad hoc esse institutam, ut proxima hebdomada ante Nativitatem Domini, sicut et ante Pascha, tanto plus in officiis habeat [habeatur], quanto vicinior Dominicae solemnitati existat. Nam et Antiphonarius hoc innuere videtur, qui historiam: Canite tuba, proximam Dominicam ante [Col. 1004C] Nativitatem vocat, et hanc, id est Clama, infra hebdomadam ejusdem Dominicae canendam subsequenter innuit [insinuat], singulis feriis singulas matutinales laudes attribuens. Sunt autem ita descriptae ut eo anno observentur, cum Nativitas Domini in Dominicam, et vigilia in Sabbatum occurrit, quod et antiphona: Nolite timere, in quarta feria praecedenti descripta, et antiphona: Exspectetur, de cantico Sabbati vigiliae ascripta, demonstrant. Unde et ipsum Sabbatum speciali matutinali laude insigniri non necesse habuit. Nam omni anno aut ejusdem vigiliae officium obtinebit, aut alterius feriae quam eadem vigilia eo anno occupaverit; illo non negligenter observato, ut Sabbatum semper de vigilia ferialem [Col. 1004D] psalmum et canticum antiphona possideat.



CAP. XXXIII. De septem diebus ante Natale Domini.

Sciendum itaque est quod praedicta officia non sunt jejunii, sed Dominicae, et quinque feriarum ac vigiliae, unde et annuatim eadem officia ab octava die quae Nativitatem Domini praecedit, congrue incipimus, ut totam illam septimanam statutis officiis celebrem habeamus, nec tamen aliquem diem praeter sanctorum institutionem huic celebritati ex nostra parte applicemus. Et hoc quoque non otiose notandum, quia hujus septimanae officia, etsi specialiter pro jejunio, ut probatum est, non sint instituta, nunquam tamen illud omnino relinquunt, nisi eo anno, dum Nativitas canonica occurrit. Tunc enim [Col. 1005A] vigilia in Sabbato evenit, et hoc jejunium extra hanc septimanam in praecedenti Sabbato celebrari compellit. Nam officium vigiliae et jejunii simul una die competenter nequeunt observari. In omnibus autem aliis annis idem jejunium aut ex integro aut ex aliqua parte praedictae septimanae includitur, et per legitimas ejus ferias celebratur. Unde et antiphonae de evangeliis hujus jejunii, quamvis cum ipso multoties anticipentur, merito tamen in quarta et sexta feria et Sabbato ejusdem septimanae describuntur, quia easdem ferias idem jejunium adeo frequentat, ut vix uno anno illas ex integro derelinquat. Hoc quoque providendum quod vigilia cum in Dominica evenerit, sex sibi responsoria de Dominicali historia cum Dominicalibus psalmis assumat: tria [Col. 1005B] vero ultima et matutinales laudes cum ferialibus psalmis Sabbato concedat. Ad missam omnia de vigilia, sed festive cum Alleluia, Veni Domine.



CAP. XXXIV.---De Natali Domini.---Cur in missa prima non Ite missa est, sed Benedicamus Domino, decantetur.

In Natali Domini finito nono responsorio, evangelium: Liber generationis legitur. Deinde: Te Deum laudamus cum pulsatione signorum dicitur: sicque finitis nocturnalibus vigiliis, missa: Dominus dixit, ante matutinales laudes cum Benedicamus Domino, non cum: Ite missa est completur, ne populo quasi licentiam abeundi infra matutinales laudes dedisse videamur, quas statim post missam, iterum concrepantibus signis, incipere solemus.



CAP. XXXV.---De secunda vespera sancti Stephani.
[Col. 1005C]

Omnes authentici antiphonarii secundam vesperam sancto Stephano concedunt ex integro, unde et reliquis festivitatibus per annum hoc exemplo secundam vesperam ex toto concedimus, etiamsi major festivitas subsequatur. Non enim congruum est ut psalmos vespertinales tantummodo praecedenti festo, reliqua vero subsequenti, tribuamus. Nam sancti Patres nullum nobis inde exemplum reliquerunt, qui potissimum nos concordiam officiorum singulari diligentia servare docuerunt. Summa tamen festivitas, si quando minorem subsequitur, secundam vesperam prioris festi ex toto sibi non incongrue vindicabit, ut octava Domini secundam vesperam [Col. 1005D] sancti Silvestri. Vesperam quidem de quolibet festo uniformiter perficimus, deinde alterius festi, si necesse fuerit, post: Benedicamus Domino, memoriam facimus, ut de sancto Stephano et de sancto Joanne observamus.



CAP. XXXVI.---De Innocentibus.

In Nativitate Innocentium Gloria in excelsis et Alleluia secundum ordinem reticemus. Item: Te Deum laudamus, et: Ite missa est, quae cum Gloria in excelsis Romano more solent admitti vel praetermitti. Haec, inquam, omnia omittuntur, nisi Dominica fuerit. Gloria Patri vero nunquam dimittimus, [Col. 1006A] nisi de Passione Domini. Merito autem passio sanctorum Innocentium minus festive quam aliorum sanctorum celebratur, quia licet martyrio coronati, nondum tamen ad gloriam, sed ad infernalem poenam [(9) 1Kb] discesserunt. Nam ante descensum Christi ad inferos, nullus sanctorum ad illam gloriam pervenit ad quam Christus antiquos sanctos perduxit et deinceps suos sequaces perducere non desinit. Sed quia ipsi in resurrectione Dominica cum reliquis sanctis liberari et conglorificari meruerunt, convenientissime et ipsi juxta ordinem solitam gloriam in officiis cum reliquis sanctis obtinebunt, si natalis eorum usque ad diem resurrectionis, id est Dominicam, pervenerit. Octavam quoque eorum eodem modo ut Aliorum sanctorum celebramus, quia jam [Col. 1006B] transacta die resurrectionis, non dubitamus eos gloriari cum aliis sanctis.



CAP. XXXVII.---De officio, Dum medium silentium.

Si Nativitas Domini vel aliqua subsequentium solemnitatum in Dominica evenerit, officium: Dum medium silentium post natalem Innocentium ad privatos dies congrue servatur, sicut et in aliis Dominicis agimus, si aliquando celebrius in iis festum habuerimus: unde etiam idem officium Romano more repetitur si quando ab octava Domini usque ad Epiphaniam Dominica evenerit. Omnis enim Dominica a Nativitate Domini usque ad Epiphaniam, ex antiqua traditione illud obtinebit, quae tamen celebriori festo occupata non fuerit: nam cum hoc officium de Nativitate Domini agat, convenientissime [Col. 1006C] illis Dominicis adaptatur quae et reliqua officia de eadem solemnitate solent obtinere. Non enim illi sunt audiendi qui hoc officium, eo quod de Nativitate agat, nunquam post octavam Domini dicendum existimant, cum tamen ipsi vigiliam Epiphaniae de Nativitate Domini ex integro inofficiare soleant et debeant. Ipsi quoque si Dominica in octava sancti Stephani vel aliorum evenerit, Dominicam de octava inofficiant, dum tamen ecclesiastica solemnitas non pro octava S. Stephani, sed pro octava Domini agatur. Hoc autem sancti Patres in dispositione officiorum summopere procuraverunt ut officium semper instanti celebritati concordaret, ne clerus aliud quam populus in ecclesiasticis celebritatibus observaret. [Col. 1006D] Praeterea omnes Dominicae solemnitates sibi invicem affines hoc habent privilegium ut observatio earum adinvicem continuetur, ut, Resurrectionis usque ad Ascensionem, et Ascensionis usque ad Pentecosten commemoramus, et omnes Dominicas iis solemnitatibus interpositas de eisdem inofficiamus. Sic quoque et Nativitatis Dominicae usque ad Epiphaniam memoriam agimus, nisi in quantum festis sanctorum vel octavis eorum satisfacere cogimur. Eodem quoque modo infra hunc terminum occurrentes Dominicae officium de Nativitate possidebunt.



CAP. XXXVIII.---De eodem officio in alia Dominica repetendo.
[Col. 1007A]

Quamvis autem duae Dominicae multoties eveniant eo tempore, nunquam tamen ambas Dominicali officio occupari festa sanctorum permittent, nisi eo tantum anno, dum vigilia Epiphaniae in Dominica evenerit. Unde et sanctus Gregorius satis competenter unum Dominicale officium eo tempore ordinavit, eo quod et ibi una tantum Dominica omni pene anno occurrat quae hujusmodi officio indigeat. Nec hoc utique sanctus Gregorius vel post Epiphaniam, vel post Pentecosten servare curavit, ut tot officia semper haberemus quot Dominicae possent evenire. Nam optime praevidit hujusmodi inaequalitatem repetitione officiorum facile emendari posse. Unde et [Col. 1007B] nos, cum vigilia Epiphaniae in Dominica occurrit, prioris Dominicae officium pleniter repetimus. Sic et in Dominicis post Epiphaniam et post Pentecosten, quoties necesse fuerit, juxta Romanam consuetudinem facere debemus. Sicut enim historias Dominicarum in quantum tempori sufficit, repetimus, nihilominus et officia earum repetere possumus. Nam et Dominicale officium alii Dominicae, quae ejusdem observantiae est, non competentius [incompetentius] adhibebitur quam singulis privatis diebus qui Dominicarum officia dum recipiunt ex festivis ferialia efficiunt: hoc tamen non tam ex ecclesiastici conventus necessitate, quam ex propria devotione usquequaque usitamus. Non ergo magis incongruum videatur, si idem officium in alia Dominica, ut ecclesiastico [Col. 1007C] conventui satisfiat, repetatur.



CAP. XXXIX.---De octava Domini.

In octava Domini, juxta Romanam auctoritatem, non officium: Puer natus est, sed: Vultum tuum, ut in Graduali libro habetur, cum Alleluia, Post partum virgo, cantamus, et orationem Gregorianam: Deus qui salutis aeternae, non illam: Deus qui nos Nativit., dicimus. Et notandum hujus octavae officium evidentissime de sancta Maria agere. Unde et Romani ea die ad Sanctam Mariam stationem faciunt, nec immerito; nuper enim, cum Nativitatem Domini celebraremus, nullum tam speciale officium Matri ejus attribuere potuimus. Unde non incongrue illam specialius in octava Domini veneramur, ne solemnitate [Col. 1007D] Filii sui expers esse videatur, quam tamen in eadem solemnitate post Dominum maxime honorandam esse non dubitamus. Matutinales quoque laudes hujus octavae de sanctae Maria agunt expressissime. Unde et illa responsoria de Nativitate Domini, quae de sancta Maria commemorant, huic diei congrue attitulantur, ne a Gregoriano ejusdem diei officio discrepemus in aliquo. Apte autem omnia in hunc modum ordinari possunt. Ad vesperam antiph.: Tecum principium, cum reliquis. Responsorium: Congratulamini. Hymnus: A solis. In evangelio antiph.: Magnum haereditatis. Invitatorium: Christus natus est. Antiph.: Dominus dixit. Antiph.: In sole. Antiph.: Elevamivi. Resp.: Descendit. Respons.: [Col. 1008A] O magnum. Responsorium: Sancta et immaculata. Antiph.: Speciosus. Antiph.: Rex omnis. Antiphona: Suscepimus. Responsorium.: Beata et veneranda. Responsorium: Congratulamini. Responsorium: Continet in gremio. Antiph.: Homo natus. Antiph.: Exsultabunt. Antiph.: Notum fecit. Responsorium: Confirmatum est. Responsorium: Nesciens mater. Responsorium: Verbum caro. Matutinales laudes: O admirabile, per ordinem. Eaedem antiphonae in secunda vespera super psalmos de Nativitate Domini leguntur. In evangelio antiphona: Qui de terra est. In Dominica autem post Nativitatem Domini ita ordinabitur. Invitatorium: Christus natus est. Psalmi Dominicales, cum tribus antiphonis de Nativitate Domini. Responsorium: Descendit. Responsorium: [Col. 1008B] Quem vidistis. Respons.: O magnum. In II noct. Responsorium: Continet in gremio. Responsorium: Confirmatum est. Responsorium: Hic qui advenit. In tertio nocturno responsorium: Ecce Agnus Dei. Respons.: Benedictus. Respons.: O regem. Matutinales laudes: Quem vidistis. In evangelio: Dum medium. Notandum autem in octava Domini nocturnalem cantum de sancta Maria multum agere, quia et diurnale officium in honorem ejus videtur institutum. In Dominicali autem nocte non tam de sancta Maria quam de Nativitate Domini agimus, quia et in diurnali officio specialiter de Nativitate Domini commemoramus. Est autem traditio sanctorum Patrum ut in hujusmodi festivitatibus officio missae reliqua concordent officia.



CAP. XL.---De Epiphania.
[Col. 1008C]

Si vigilia Epiphaniae in Dominicam evenerit, in nocte, ut praedictum est, canimus. In die quoque officium; Dum medium ut in priori Dominica pleniter observamus. Si autem in alia die occurrit, idem quidem officium, sed cum lectione: Scimus, et evangelio: Defuncto Herode, unde et communio: Tolle puerum sumpta est, cantamus: quia hoc officium ante usum hujus vigiliae ibi cantabatur, utpote Dominica ejusdem hebdomadae, sicut et: Vocem jucunditatis canitur in vigilia Ascensionis, et assumitur communio de ejusdem diei evangelio. In Epiphania ad nocturnas, juxta Romanum Ordinem, invitatorium reticemus: ut a dolosa invitatione Herodis discrepemus: [Col. 1008D] ab antiphona: Afferte ea nocte incipitur. Antiphona: Fluminis cum psalmo in tertiam nocturnam differtur, quia major laudatio quam Alleluia sonat [(10) 1Kb] , sub gratia est, cujus typum tertia nocturna gerit, quam ante legem vel sub lege, quod praecedentes nocturnae significant. Unde et omnes historiae quae sibi Alleluia vindicant, plus Alleluia in tertia nocturna frequentant. Si Epiphania in Dominicam evenerit, nihil in ea die de officio Dominicae tangimus. Quod tamen infra octavam ejus ideo observare solemus, ut lectiones et evangelia ferialia quae de Baptismo Domini sonant, eo tempore recitentur, cum et festum de Baptismo Domini agitur.



CAP. XLI.---De Dominicis post Epiphaniam.
[Col. 1009A]

Si autem per interjacentes dies ab Epiphania usque in octavam ejus Dominica evenerit, necessario eo die ecclesiastico conventui cum Dominicali officio satisfacimus, quem non pro Epiphania, sed pro Dominica convenisse scimus. Dominicales quoque psalmi cum cantu de Epiphania sunt recitandi. Sic enim omnem Dominicam Dominicis solemnitatibus interpositam, nec tamen celebriori officio occupatam, de eisdem inofficiare solemus. Privatos quoque dies solemnitatibus intervenientes ita observamus, ut invitatorium et unam antiphonam super ferialem nocturnam, item vers., responsorium, et matutinales laudes et caetera de festo dicamus. Juxta Romanum enim Ordinem ferialem nocturnam [Col. 1009B] nunquam dimittimus, cum tria tantum responsoria dicimus, nisi in hebdomada Paschae et Pentecostes. Primae ergo Dominicae officium infra hanc octavam omni anno rite observatur, etiamsi propter pluriralitatem hebdomadarum usque ad Septuagesimam, repetendum videatur, sicut et alia duo officia: Omnis terra, Adorate, cum multoties sex occurrant hebdomadae his officiis inofficiandae. Cum autem una tantum Dominica inter Epiphaniam et Septuagesimam accidit, duo officia, nullo ecclesiastico conventu fieri hoc exigente, in unam hebdomadam conjungere debebit, quicunque nullum eo anno ex statutis officiis pretermittere voluerit. Non ergo minus competenter idem officium aliquando in alia Dominica repetimus, cum nullum celebrius officium habuerimus [Col. 1009C] unde ecclesiastico conventui rite satisfacere valeamus. Ipsi quoque privati dies Romano more officium prioris Dominicae recipiunt, si non aliunde competenter inofficiari possunt, tamen et aquae benedictae aspersionem, juxta decretum sancti Alexandri papae, et: Credo in unum, non dimittimus.



CAP. XLII.---De duobus festis in unum diem concurrentibus.

Cnm duae festivitates novem lectionum in unum diem concurrunt, quarum utraque plenum per se exigit officium, celebriorem ex integro observamus, alterius vero postea tantum memoriam agimus. Si autem utraque pleniter observanda videtur, aut in ipsa die ambabus singula officia persolvantur, juxta [Col. 1009D] quod et sanctus Gregorius in Sacramentario et in Graduali libro aliquoties uni diei bina ascripsit [ascribit] officia, aut una earum in sequentem diem differatur, sicut sanctus Gregorius papa festum sancti Pauli post festum sancti Petri voluit observare. Nam illam usurpationem quae ex duobus officiis in una die observandis, unum incomposite compingit, sanctorum Patrum auctoritas non admittit (quae semper nos in officiis concordiam custodire praemonuit), videlicet ut unam nocturnam de uno festo, reliquas de alio observemus. Eo enim pacto si utrique festo satisfacere niteremur, neutrum debita officiorum reverentia celebrasse convinceremur. Ut autem duorum festorum officia in uno die separatim [Col. 1010A] compleantur, vel unum eorum in alium diem differatur: non tam generali totius Ecclesiae observationi, quam privatae religiosorum vacationi adjacere videtur, qui nullum de statis officiis praetermittere volunt.



CAP. XLIII.---De martyribus Romanis pontificibus.

Gregorius, hujus nominis papa septimus apostolicae sedi praesidens, constituit ut sanctorum omnium Romanorum pontificum et martyrum festivitates solemniter ubique cum pleno officio celebrentur. Nam cum quaelibet ecclesia sui patroni, etiamsi confessor fuerit, festum solemniter observet, quanto magis eorum qui totius Ecclesiae non tam patroni quam Patres exstiterunt, quam etiam usque ad [Col. 1010B] martyrium verbis et exemplis instituere non destiterunt? Nota autem sanctum Gregorium papam primum in Graduali libro de his martyribus sicut de confessoribus pontificialia instituisse officia, ut de sancto Marcello, antiph.: Statuit, et de S. Felice antiph.: Sacerdotes, et hoc utique satis congrue propter excellentiam dignitatis apostolicae. Hoc etiam attendendo majores nostri de eisdem sanctis confessorum officia ad cursum diei et noctis leguntur observasse, quae et pontificis dignitatem eodem modo insinuant, nec tamen in aliquo eorum martyrio praejudicant. Idem et de sancto Apollinare observandum esse Gradualis liber demonstrat. Et de iis quidem sanctis hymnus, invitatorium, versus: Gloria et honore, Posuisti, Domine, Magna est gloria ejus, [Col. 1010C] cantantur, ut de martyribus; reliqua vero per ordinem et de confessoribus. Quidam autem moderni, minus concordiam officiorum attendentes, de illis omnem cantum ut de martyribus observant, praeter ad Missam; asserentes congruum esse ut, nocte de martyrio eorum, ad missam autem, de sacerdotali eorum dignitate agatur. Sed convenientior videtur superiorum observatio. Nam missa in quolibet festo reliqua solet informare officia.



CAP. XLIV.---De octavis sanctorum.

Juxta Romanam auctoritatem nullorum sanctorum octavas observare debemus, nisi unde certam aliquam traditionem a sanctis Patribus hahemus. Eorum quoque quorum octavas celebramus, nullam [Col. 1010D] quotidianam mentionem per interjacentes dies agimus, quia nullam auctoritatem inde habemus, exceptis de S. Maria et de S. Petro, quorum memoriam et alio tempore non cessamus frequentare. In festo cujuslibet sancti trium responsoriorum, nocturnam [nocturnas] non dimittimus; sancto tamen invitatorium, responsorium et matutinales laudes, et alia usque ad finem missae concedimus; reliqua de ferialibus. Nam juxta Romanam consuetudinem nullius sancti trium responsoriorum mentionem facimus post missam, sive illa canatur ad tertiam, sive ad sextam. Imo cum ipsa missa mentionem sancti finimus. In festo autem novem lectionum omnia usque ad secundam vesperam de festo agimus.



CAP. XLV.---De priori vespera Dominicali.
[Col. 1011A]

Post octavam Epiphaniae, sive privata dies sit, sive Dominica, leguntur Epistolae Pauli usque ad Septuagesimam. Prior vespera cujuslibet Dominicae crastinam exigit orationem, quia capitulum ante Magnificat sequenti ascribitur Dominicae, sicut in dominica de Adventu Domini, et Quadragesimae, sive passionis Dominicae comprobatur, quod et in aliis solemnitatibus pene usquequaque frequentatur. Hoc utique et responsoria et antiphonae indicant, quae de crastina historia ad priorem vesperam solent anticipari. Aliquando tamen ultima antiphona de evangelio prioris Dominicae ad vesperam praedictam reservatur, ut in Dominicis post Epiphaniam et Pascha, quae tamen adeo concordant, ut antiphona [Col. 1011B] praecedentis Dominicae orationi subsequentis optime conveniat.



CAP. XLVI.---De aqua aspersionis, Gloria in excelsis, Ite missa est, et Credo.

Alexander papa, a beato Petro quintus, constituit ut sal et aqua benedicerentur ad conspergendum populum, et habitacula eorum; quod et nos in omni Dominica juxta canones sequimur. Symmachus papa, in ordine quinquagesimus constituit ut in Dominicis diebus et natalitiis martyrum hymnus Gloria in excelsis dicatur, quod et nos observamus in omni Dominica et in festis novem lectionum, excepto infra Adventum Domini, et a Septuagesima usque in Pascha: in iis tamen diebus natalia apostolorum et festa sanctae Mariae juxta Romanam consuetudinem Gloria in excelsis [Col. 1011C] recipiunt. Semper autem cum Gloria in excelsis etiam Te Deum et Ite missa est recitamus, nisi de Nativitate Domini in nocte et in Coena Domini, et in vigilia Paschae et Pentecostes. Congrue autem et in festivis diebus Ite missa est dicitur, quia tunc generalis conventus celebrari solet, qui per hujusmodi denuntiationem licentiam discedendi accipere solet. Ad quotidiana autem missarum solemnia non generaliter ab omnibus, sed a religiosis convenitur, qui plus spiritualibus negotiis quam saecularibus invigilant, qui et reliqua, dum licet, officia quotidie frequentant. Ergo convenienter illis post missam, ut non statim discedant, sed ut Dominum benedicant, denuntiatur. Huic assertioni et ecclesiastica [Col. 1011D] consuetudo videtur astipulari, quia cum Ite missa est dicimus, ad populum vertimur, quem discedere jubemus; cum autem Benedicamus Domino dicimus, non ad populum, sed ad altare, id est ad Dominum, vertimur, nosque ipsos non ad discedendum, sed ad benedicendum Domino adhortamur. Sciendum tamen quod Ite missa est infra Adventum Domini et Septuagesimam non recitetur; non quasi eo tempore nullus fiat conventus qui sit dimittendus, sed potius pro tristitia temporis insinuanda. Sic et Gloria in excelsis dimittitur. Credo in unum, juxta canones, in omni Dominica et in omnibus Dominicis solemnitatibus, item in festis sanctae Mariae et apostolorum, et sanctae crucis, et Omnium Sanctorum, et dedicationis, debet cantari, nec immerito; nam et [Col. 1012A] de iis singulis in eodem symbolo aliqua reperitur commemoratio. Hoc quoque notandum quod cum Gloria in excelsis semper dalmaticae et subdiaconalia resumuntur.



CAP. XLVII.---De Septuagesima.

In Septuagesima Heptateuchum incipiunt. Unde et Alexander papa secundus constituit ut responsoria de eadem historia in eadem Dominica incipiantur, quae et in sequenti Dominica repetantur. Alleluia etiam in Sabbato ad vesperam jussit dimitti ante Septuagesimam. Ab hinc usque in Coenam Domini, Te Deum, Gloria in excelsis, Ite missa est. Item dalmaticae et subdiaconalia antiquo more dimittuntur. In bissextili anno nativitatem sancti Matthiae apostoli colimus in illa die quae vigiliam ejus proxime [Col. 1012B] sequitur, non in alia, quae propter bissextum eo anno in eodem Kalendario iteratur.



CAP. XLVIII.---De festis infra Septuagesimam vel Quinquagesimam occurrentibus.

Si Purificatio sanctae Mariae infra Septuagesimam evenerit, nihil in ea juxta Romanam consuetudinem praeter Alleluia de solita glorificatione mutamus. Sergius papa, a beato Petro octogesimus sextus, constituit ut diebus Annuntiationis Domini, et Dormitionis et Nativitatis sanctae Mariae, et sancti Simeonis, quod Graeci vocant, Litania exeat a Sancto Adriano, et ad Sanctam Mariam populus occurrat. autem nuncupatur obviatio, quia venerabiles personae Simeon et Anna eo die obviarunt Domino, dum praesentaretur in templo. Item [Col. 1012C] Cathedram sancti Petri etiam infra Septuagesimam et Annuntiationem S. Mariae infra Quadragesimam solemnissime cum dalmaticis et Gloria in excelsis Romano more celebramus. Sciendum autem quod Laodicense concilium, cap. 51, constituit ut natalitia martyrum in Quadragesima non celebrentur, sed eorum commemoratio fiat in diebus Sabbatorum, vel Dominicorum. Quod hic soli martyres nominantur, hoc ideo quia nondum apud antiquos memoria confessorum adeo celebris fuit. Sancti quoque Patres in Toletano concilio de Annuntiatione S. Mariae constituerunt ut de Quadragesima in 15 Kalendas Januarii transferretur, ubi annuatim solemniter et convenienter ante Natale Domini posset [Col. 1012D] celebrari; ut puta cum omnia illius temporis officia de eadem resonent Annuntiatione, ut in Ambrosiana observatur ecclesia. Sed nos, magis sanctae Romanae Ecclesiae morem gerentes, infra Quadragesimam illam celebramus, sicut et aliorum quorumdam sanctorum. Synodaliter autem legitur statutum ut eadem Annuntiatio, si in triduo ante Pascha occurrat, in Sabbato ante Palmas anticipetur; qui dies et proprio officio caret, et per totum annum venerationi S. Mariae solet obsecundare; quae anticipatio et omni necessaria videretur anno, dum eadem festivitas idem Sabbatum subsequitur, eo quod duae subsequentes septimanae propriis officiis in tantum sunt occupatae, ut tantae solemnitati digne nequeant deservire. Sed nos nihil in hac editione temere canonizatum [Col. 1013A] deprehendimus. Cum autem festivitates novem lectionum in Quadragesima agimus, omnia de festo, die ac nocte, et missam de ipso ad tertiam festive dicimus. De Quadragesima vero post Benedicamus antiphonam ferialem cum precibus et oratione, et hoc ad matutinum et vesperum tantum, missam quoque de Quadragesima ad Nonam cum genuflexione.



CAP. XLIX.---De Capite Jejunii.

In Capite Jejunii missam dicimus ad Nonam, et omnia facimus ut in Quadragesima. Cum enim illi quatuor dies pro complemento Quadragesimalis jejunii recipiantur, necessario Quadragesimalem observantiam obtinebunt, videlicet ut tandem [non nisi] post vesperam jejunium solvatur, sicut in canonibus [Col. 1013B] praecipitur, quod tamen alio tempore statim post Nonam solvitur, cum et missa ad Sextam celebratur. In hoc enim Quadragesimale jejunium ab aliis differt diebus, quod in aliis post Nonam, in hoc autem post vesperam reficere debemus. Nec juxta canones Quadragesimaliter jejunare censemur, si ante vesperam reficimur. Ergo et in his quatuor diebus similiter jejunare debemus, si cum iis Quadragesimale jejunium adimplere volumus. Unde et missa in iis diebus non ad Sextam, sed ad Nonam merito celebratur. Est enim ecclesiastica consuetudo ut ad Nonam reficiatur, cum ad Sextam missam celebramus; ad vesperam autem, cum ad Nonam sacrificamus; ut ergo et in iis diebus usque ad vesperam jejunemus, canonicum est, ut et missam [Col. 1013C] ad Nonam differamus. Sciendum autem non solum modernos, ut quidam putant, sed et antiquos a Capite Jejunii incoepisse, cum et S. Gregorius ibi Quadragesimalia officia videatur initiasse. Sic enim in Gregorianis Sacramentariis sive Gradualibus libris evidentissime declaratur. Subsequens tamen Dominica proprie initium Quadragesimae dicitur; unde et XLII dies usque in Pascha computantur; quibus cum sex Dominicas subtrahimus, non nisi triginta sex in abstinentia observamus. Ergo a Capite Jejunii necessario incipimus, si cum Domino jejunium quadraginta dierum complere volumus. Exinde etiam orationem super populum juxta Gregorii institutionem exordimur, quam nunquam dicimus nisi cum et quadragesimaliter jejunare debemus.



CAP. L.---De Quadragesima.
[Col. 1013D]

In Quadragesimali dicitur praefatio: Qui corporali jejunio, juxta statutum Pelagii papae, non minus in Dominicis quam in earum feriis. A Dominica tamen Palmarum, eo quod ibi passiones legere incipimus, praefationem de cruce dicimus usque in Coenam Domini, videlicet per illos quinque dies quinquepartitam Domini passionem intimantes, ipsamque hebdomadam quam sancti Patres Majorem vocant, eadem praefatione adornantes: nam et convenientissime eo tempore dicitur cum de passione Domini tam specialiter agitur. In prima hebdomada Quadragesimae celebrandum est jejunium vernale, sicut et sancti [Col. 1014A] Patres, Leo Magnus, Gelasius, Gregorius papa primus, et secundus, et septimus, constituisse leguntur. Tractum: Domine, non secundum, quem in Quadragesima frequentamus, non tam ex Romano Ordine quam ex nostra consuetudine usurpamus. Melchiades papa, a B. Petro tricesimus tertius, constituit ut nullus in Dominica, nec in quinta feria jejunaret. Unde sanctus Gregorius in dispositione officiorum quintam feriam infra Quadragesimam vacantem dimisit, ut quia festiva erat, sicut Dominica, etiam officio Dominicali honoraretur. Sed quia eadem feria jejuniis postmodum applicata est, ut reliquae, Gregorius Junior statuit [Greg. Junior ut reliquas statuit] esse solemnem officiis undecunque collectis, et maxime ex aestivalibus Dominicis, unde et antiphonae [Col. 1014B] ex Dominicalibus evangeliis quintis feriis adhuc ascriptae reperiuntur, ut ex evangelio: Homo quidam erat dives, et: Ibat Jesus; et in hebdomada quoque Pentecostes quinta feria officio Dominicae inofficiatur. Sabbata ante Quadragesimam et ante Palmas Dominicarum suarum officia recipiunt, nec immerito, cum quilibet dies privati de suis Dominicis soleant inofficiari. Ad omnes horas quadragesimales genua flectimus. Item ad missam, etiamsi salutatio praecedat orationem, nisi alia oratio sine salutatione praecesserit: tunc enim ad priorem tantum genua flectimus, excepto in quarta feria post Palmas, ubi ad utrasque juxta Romanum Ordinem genua flectimus.



CAP. LI.---De oratione super populum.
[Col. 1014C]

Orationem super populum in Quadragesima ideo frequentamus quia cum majorem conflictum in jejuniis et orationibus contra spiritales nequitias sumimus, necessario nos instantius Deo commendare debemus. Nam oratio post communionem pro solis communicantibus solet orare. Populus autem, etsi quotidie in Quadragesima conveniat, non tamen quotidie, ut deberet, communicat. Ne ergo populus ita oratione ut communione careret, adjecta est oratio super populum, in qua non de communicatione, sed de populi protectione specialiter oratur. In Dominicis tamen diebus non dicitur, quia genuflexio vitatur, quae huic orationi a populo antiquitus persolvebatur; vel potius ideo quia omnes, juxta attestationem [Col. 1014D] sancti Ambrosii, in Dominicis diebus communicare deberent, quibus et oratio post communionem pro benedictione sufficere posset. Sciendum est autem, juxta antiquos Patres, quod soli communicantes divinis mysteriis interesse consueverunt, unde et ante oblationem juxta canones jubebantur exire catechumeni et poenitentes, videlicet qui [ut qui] nondum se paraverunt ad communicandum. Hoc quoque ipsa sacramentorum innuit confectio, in qua sacerdos non pro sola sua oblatione et communicatione, sed et aliorum rogat, et maxime in oratione post communionem, pro solis communicantibus orare videtur. Nec proprie communio dici potest, nisi pluries de eodem sacrificio participent. Apud Graecos etiam ut legitur, excommunicandus est, qui usque [Col. 1015A] ad tertiam Dominicam non communicaverit. Beatissimi quoque Patres nostri Ambrosius et Augustinus ad quotidianam nos hortantur communionem. Sed quia hoc modo nec ab omnibus presbyteris in Quadragesima, nedum a laicis, observatur, congrue adjecta est oratio super populum, ut vel eo tempore ultima benedictione populus non careret, dum tamen communicare non soleret. Hinc quoque et illa consuetudo apud modernos, quae non fuit apud antiquos, inolevisse videtur, ut et in aliis temporibus etiam presbyteri post finem missae benedicant, ne populum ita benedictione ut communione privatum discedere permittant.



CAP. LII.---De diebus Dominicae passionis.

A Dominica de passione Domini, non dicitur usque [Col. 1015B] in Pascha Gloria Patri ad responsoria vel ad introitus, vel ad psalmum Venite, ad quem etiam repetitio invitatorii solet mutari, id est ut ad primum versum a medio, ad secundum autem a principio repetatur, et sic usque in finem alternetur. In psalmis ad tertiam nocturnam, legitur homilia de evangelio: Cum appropinquaret. Juxta Ordinem non dimittitur salutatio ad passiones, nisi in Parasceve, ubi et sacerdotale officium [a sacerdote officium] reticetur, sed Gloria tibi, Domine, non subjungimus. Sciendum autem si quando infra passionem Domini de aliquo sancto agimus, Gloria Patri non omittimus. In feria secunda et tertia post Palmas, duae lectiones leguntur continuatam ad missam, ut [Col. 1015C] in Nativitate Domini. Item in Sabbato post mediam Quadragesimam, et in quarta feria post Palmas, duae lectiones leguntur, et singulae accipiunt [singulas recipiunt] genuflexiones, nec immerito: nam et Apostolus in eadem die in antiphona ad introitum omnia coelestia et terrestria et infernalia ad genuflexionem pro passione Domini hortatur, quae in hac die consilio Judaeorum facta legitur; quod enim in hac die Judaei consiliati sunt, hoc in Parasceve peractum est. Sicut ergo Parasceve plus quam aliae feriae sextae in genuflexionibus celebris habetur, sic et in hac quarta feria plus quam in aliis genuflectere merito debemus. Cum enim omnes quartas ferias pro passione Domini servemus, quis negat illam nobis maxime observandam quae nobis eamdem specialius [Col. 1015D] passionem annuatim repraesentat? Juxta Romanum quoque Ordinem easdem orationes cum genuflexionibus in quarta feria dicere debemus, quas et in Parasceve ante salutationem crucis sancta Ecclesia solet observare. Praeterea haec hebdomada juxta Romanum Ordinem [Romanam auctoritatem] Major appellatur, eo quod ex sanctissimo Dominicae passionis sacramento insignior caeteris habeatur. Jure ergo eamdem et lectionibus et genuflexionibus sive in aliis observationibus celebriorem quam alias habemus. Juxta Romanum ordinem in Coena Domini, in Parasceve et Sabbato sancto, ad matutinales laudes post Benedictus, sub silentio dicendum, Kyrie eleison preces et orationes. In Coena Domini, Gloria Patri, et Gloria in excelsis reticetur, nisi ubi chrisma [Col. 1016A] consecratur: diaconi tamen dalmaticis et subdiaconi subdiaconalibus utuntur. In qua die sub anathemate interdicitur ne quis solvat Quadragesimale jejunium, ut Priscillanistae faciunt. Sic enim sancti Patres nostri in Laodicensi et in Toletano concilio constituisse leguntur. Hinc B. Leo in sermone de Quadragesima: »Qui, inquit, in Quadragesima unum diem praetermittit, totam Quadragesimam violavit, praecipue illam diem [illa praecipue die] quae cum finis sit Quadragesimae, magis est observanda quam alia, quia omnis laus in fine canitur quam maxime.« In Parasceve officium a lectione; non ab oratione, juxta ordinem incipitur. Nam oratio finis esse solet potius officiorum quam principium, ut in ipsa missa patet, et in singularibus cursibus. In eadem [Col. 1016B] die ante singulas orationes, praeter illam de Judaeis, Flectamus genua, dicimus, statimque Levate; postea orationem subjungimus, Romano more, sicut et in aliis diebus continuamus.



CAP. LIII.---De Sabbato sancto.

In Sabbato sancto Zosimus papa cereum magnum benedici constituit, qui et ante benedictionem illuminandus est, et in octavis Paschae populo distribuendus ad subfumigandum rebus eorum, quem diaconus accepta benedictione ab aliquo sacerdote debet benedicere. Duodecim lectiones juxta Romanum Ordinem legendae sunt absque titulis, ante baptismum. Post baptismum presbyteri demum possunt missam, si necesse fuerit, privatim celebrare, quia jam renati sunt, de quibus specialiter in missa agere debemus; [Col. 1016C] nec postea a lectionibus quas jam audivimus, sed a litania incipere solemus.



CAP. LIV.---De Paschali observatione.

Juxta Romanam auctoritatem, agnus in Pascha benedicitur, non ad altare, sed ad communem mensam: Credo in unum, et alia hujusmodi, quotidie usque in octavam dicimus, ut in die sancto. Versum Gradualis: Benedictus qui venit, in quinta feria; Lapidem in sexta feria congrue dicimus, in qua Dominus a Judaeis reprobatus est. In Sabbato infra octavas Paschae antiphona: Cum esset sero, ad vesperam cantatur, eo quod idem evangelium apud antiquos usque ad Thomas autem, in eodem Sabbato legebatur, sicut adhuc Breviaria evangeliorum testantur. [Col. 1016D] Ad hanc vesperam feriales psalmi dicuntur cum Alleluia, et in nocte Dominica nocturna et novem lectiones juxta Romanum Ordinem. Et sic deinceps feriales psalmos ad vesperam et ad nocturnam cum Alleluia dicimus, nisi festum occurrat novem lectionum. Semper tamen ad Matutinas Dominus regnavit recitamus. Sed quia quamplures omnes dies hinc usque in octavam Pentecostes cum tribus psalmis et lectionibus observare volunt, operae pretium videtur ut ad auctoritatem sedis apostolicae recurramus, et inde quid nobis faciendum sit exploremus, unde totius Christianae religionis formam accepimus. Gregorius papa in apostolica sede constitutus, in hac causa [al., de hoc] tale statutum promulgavit: »A die, inquit, Resurrectionis, usque [Col. 1017A] in Sabbatum, in Albis, et a die Pentecostes usque in Sabbatum ejusdem hebdomadae, tres psalmos tantum ad Nocturnas, tresque lectiones antiquo more cantamus et legimus. Omnibus aliis diebus per totum annum, si festivitas est, novem psalmos et novem lectiones et Respons. dicimus; aliis autem diebus duodecim psalmos et tres lectiones recitamus. In diebus Dominicis octodecim psalmos, excepto die Paschae, et die Pentecostes, et novem lectiones dicimus. Hoc etiam usquequaque juxta Romanum Ordinem ita fieri statuimus, ut supra notavimus. In octava Paschae historiam: Dignus es, Domine, et Apocalypsin juxta ordinem incipimus.«



CAP. LV.---De festis infra paschale tempus.

Ab octava Paschae usque in Pentecosten, in festo [Col. 1017B] trium responsoriorum, unum Alleluia tantum; novem vero lectionum, duo Alleluia ad missam cantamus, sive de resurrectione, sive de alio festo. Et cum duo Alleluia dicimus, non primum, sed secundum repetimus. Praefationem quoque usque in Ascensionem Domini non omittimus, quia die et nocte Paschale officium celebramus. Incongruum enim esset ut sola praefatio ferialiter, et omnia alia paschaliter observarentur. In nativitate tamen apostolorum Philippi et Jacobi praefationem de apostolis dicimus, sicut et de cruce in Inventione ipsius. Hoc tempore nullius festi vigiliam jejunare vel observare jubemur, nisi Ascensionis et Pentecostes. Hoc quoque congrue in omnibus vigiliis observatur, ut Nona de futuro festo peragatur, si tamen post missam [Col. 1017C] differtur, videlicet ut postquam de festo post missam incipimus, nullam deinceps cum nona dissonantiam officiorum faciamus; quam maxime sancti Patres in dispositione eorumdem devitare studuerunt. Sciendum autem quod antiqui de sanctis communiter in Paschalibus cantare solebant, unde et adhuc de uno quae ad plures pertinent, cantantur, ut Alleluia, Gaudete; et offertorium: Confitebuntur; et Responsorium: In servis suis. Et hoc ideo quia universali resurrectione, cujus typus eo tempore agitur, communis est laetitia et festivitas justorum. Ideo etiam invenitur in Martyrologiis sive in Sacramentariis festivitas sanctorum Jacobi et Philippi, et omnium apostolorum. Eusebius papa a beato Petro [Col. 1017D] tricesimus secundus, constituit ut omnes Christiani Inventionem sanctae crucis V Nonas Maii solemniter celebrarent. Unde et nos illam cum pleno officio observare debemus, quod non incongrue ita ordinare possumus. Antiphona: Helena. Invitatorium: Alleluia, Regem crucifixum. In I nocturno, antiphona: Adoremus. Antiphona: Adoramus. Antiphona: Tuam crucem. Psal.: Domine Deus noster [Domini est terra]. Conserva me. Domine in virtute. Vers.: Omnis terra. Responsorium: Hoc signum crucis. Responsorium: Agnus Dei Christus. Responsorium: Ecce vicit leo. In secundo nocturno antiphonae: Crucem sanctam. Per signum crucis, Nos autem. Psalmi: Domini est terra, Magnus Dominus, Jubilate. Versus: Dicite in nationibus, Dominus regnavit a ligno. Responsorium: [Col. 1018A] Dignus es, Domine. Responsorium: Audivi. Responsor.: Dulce lignum. In tertio nocturno antiphona: Salvator mundi. Antiphona: Salva nos. Antiphona: O magnum. Psalmi: Cantate, prim.: Dominus regnavit, exsultet, Cantate, secund. vers.: Mihi autem absit gloriari. Respons.: Bonum est confiteri Domino. Respons.: Dicant nunc. Respons.: O crux benedicta. Ad laudes matutinales. Antiphona: Helena Constantini. Antiphona: Tunc praecepit. Antiph.: Helena sancta. Antiphona: Cumque ascend. Antiphona: Orabat Judas. In evangelio antiph.: Cum orasset Judas. De sancto autem Alexandro et sociis ejus post Benedicamus commemorare solemus. Exaltatio autem sanctae crucis non adeo generaliter et solemniter celebratur, et hoc fortasse ideo quia [Col. 1018B] nullum inde tam speciale statutum ut de inventione reperitur.



CAP. LVI.---De Pascha annotino.

Romani annotinum Pascha quasi anniversarium Pascha dicunt, quia antiquitus apud illos, qui in priori Pascha baptizati erant, in sequenti anno eadem die ad ecelesiam convenere, suaeque regenerationis anniversarium diem cum oblationibus solemniter celebraverunt. Cujus diei hoc erat officium: Resurrexi, per totum. Lectio, Vidi ostium. Evang.: Erat homo ex Pharisaeis, cum orationibus ad hoc competentibus; quae omnia apertissime de gratia regeneratorum agere videntur. Sed quamvis hujusmodi anniversarius a paucis uspiam observetur, authentici [Col. 1018C] tamen libri ipsum observari debere innuunt, qui nobis lectionem et evangelium sub titulo Paschae annotini annuatim praescribunt. Si enim quilibet suum natalem, quo ad aeternam mortem natus est, observat, quanto magis illum observare deberet, quo ad aeternam vitam regeneratus est?



CAP. LVII.---De Litaniis.

Major Litania a beato Gregorio papa primo pro pestilentia ipsius temporis instituta est, qui et Joanni episcopo Ravennati scribens, diem Litaniae tempus cineris et cilicii appellat. Triduanae autem Litaniae ante Ascensionem Domini non Romanae, sed Gallicanae sunt; quia [quas] illas sanctus Mammertus Viennensis episcopus instituisse legitur; quas sancti Patres non equitando, non vestibus pretiosis utendo, [Col. 1018D] sed in cinere et cilicio, sicut et majorem Litaniam, observari statuerunt. In quarum ultima die, id est in vigilia Ascensionis Domini, canitur officium: Vocem jucunditatis; offertorium: Viri Galilaei; communio: Pater cum essem.



CAP. LVIII.---De hebdomada Pentecostes.

Jejunium aestivale semper infra Pentecosten est celebrandum. Nam orationes et lectiones de eodem jejunio agunt de Spiritu sancto [festo sancti Spiritus]. Sicut ergo jejunium vernale semper infra Quadragesimam est celebrandum, eo quod Quadragesimalia habeat officia, ita et istud infra festum Spiritus sancti, unde habet officia, apte celebratur. Sic enim sancti Patres de utroque jejunio constituisse leguntur. In jejunio Pentecostes genua non flectimus, juxta [Col. 1019A] Romanum Ordinem. Quidam etiam ad missam jejunii nec Gloria in excelsis praetermittunt, sed incongrue, cum eadem missa de tertia mutetur ad sextam. Sunt enim tres horae in die ex Dominica passione ad celebranda mysteria consecratae, videlicet, tertia, in qua linguis Judaeorum; sexta, in qua manibus gentilium crucifixus est; nona, in qua emisit spiritum. Inter quas hora tertia in festivis diebus maxime observatur, ea fortasse ratione quia. inter reliquas passionis horas, tempori Dominicae resurrectionis sive nativitatis propinquior esse videatur. Sexta vero vel nona jejuniorum officiis deputantur. Excepto autem in Coena Domini, in Sabbato sancto Paschae et Pentecostes, nunquam alicui missae Gloria in excelsis ascribitur, nisi illi quam et festive ad Tertiam celebrare [Col. 1019B] debemus. Ergo non incongrue et missis hujus jejunii Gloria in excelsis subtrahimus, quas non festive ad Tertiam, sed ad Sextam observare solemus. Quidam autem satis apte in hoc jejunio duas missas cantant, unam ad Tertiam solemniter, cum Gloria in excelsis, ut festo Spiritus sancti satisfaciant; alteram post Sextam pro jejunio; sicut festo S. Thomae satisfaciunt in jejunio hiemali, et festo sancti Matthaei in jejunio autumnali: item sancto Marco in Litania majore, et annuntiationi sanctae Mariae in Quadragesima, videlicet ut prior missa festo, secunda vero satisfaciat jejunio. Ad quam [quod] etiam non gradualia, ut antiquitus, sed Alleluia cantamus.



CAP. LIX.---De octavis Pentecostes.

[Col. 1019C] Sequitur Dominica vacans, cui attitulatur lectio Vidi ostium; orationem vero, id est deprecationem, ex Quadragesima, et Evangelium de Pascha annotino mutuavit: officium autem de ipso die Pentecostes, eo quod octava ejus sit, competenter accipit. Ad Nocturnam, novem lectiones juxta Romanum Ordinem dicimus, licet totidem responsoria de Spiritu sancto in antiquis Antiphonariis non inveniamus. Et hoc fortasse ideo quia Romani non singulis lectionibus singula semper subjungunt responsoria, nam tertium sive nonum multoties praetermittunt. Nos tamen praedictis novem lectionibus totidem responsoria alleluiata, undecunque collecta, Gregoriano more subnectimus, id est communiones pro [Col. 1019D] responsoriis accipientes, ut in aliquibus libris reperitur. In crastinum autem de libris Regum ad nocturnam legimus et canimus, et officium ad missam: Domine, in tua, nisi aliquod celebrare festum habeamus [festum celebrare debeamus]. Ipsum etiam officium in sequenti Dominica Romano more possumus repetere, si tamen eo anno usque in Adventum Domini plures hebdomadae fuerint. Sin autem, officio: Domine, in tua, solae feriae sufficiant [sufficiunt], sicut cuilibet Dominicali officio feriae sufficiunt, cujus Dominicam aliquod celebrare officium occupaverit.



CAP. LX.---De officio sanctae Trinitatis.

Quidam autem officium de sancta Trinitate in octava Pentecostes instituunt, licet non sit alleluiatum, [Col. 1020A] quod et per totam subsequentem hebdomadam observandum putant, sed non est authenticum. Nam quidam Leodicensis Stephanus idem officium, sicut et historiam de inventione sancti Stephani, composuisse asseritur; quae utraque ab apostolica sede respuuntur. Unde piae memoriae Alexander papa de hac re inquisitus, respondit juxta Romanum Ordinem nullum diem specialiter ascribi debere solemnitati Sanctae Trinitatis, sicut nec sanctae unitatis, praecipue cum in omni Dominica, imo quotidie, utriusque memoria celebretur. Sciendum autem quemdam Albinum magistrum Caroli imp. rogatu sancti Bonifacii archiepiscopi, ut aiunt, missales orationes de Sancta Trinitate composuisse, et in secunda feria de sapientia, in tertia de Spiritu sancto, [Col. 1020B] in quarta de charitate, in quinta de angelis, in sexta de cruce, in Sabbato de sancta Maria. Et hoc ideo ut presbyteri illius temporis nuper ad fidem conversi, nondum ecclesiasticis officiis instructi, nondum etiam librorum copia praediti, vel aliquid haherent cum quo officium suum qualibet die possent explere. Unde et adhuc quidam easdem orationes quotidie, etiam cum + proprio [propria] abundent officio [officia], nolunt praetermittere. In singulis quoque hebdomadibus, sexta feria de cruce, et Sabbato de sancta Maria pene usquequaque servatur, non tam ex auctoritate quam ex devotione. Sicut igitur hujusmodi observationes nulli magis hebdomadae quam alii ascribuntur, ita nihilominus et illa [Col. 1020C] de sancta Trinitate. Incongruum ergo videtur unam Dominicam cum orationibus Albini, et cantu Stephani de sancta Trinitate celebrari, cum omnes Dominicae authenticis abundent officiis, quae non minus nobis intimant honorem sanctae Trinitatis. Praefationem autem de sancta Trinitate, quam in diebus Dominicis frequentamus, non ex Albino, sed ex Romana auctoritate suscepimus. Nam haec est una ex illis novem quas solas Pelagius papa, antecessor Gregorii, constituit observari. Fecit tamen idem Albinus in sancta Ecclesia non contemnendum opus, nam Gregorianas orationes in libris Sacramentorum collegisse asseritur, paucis aliis adjectis, quas tamen sub obelo notandas esse indicavit. Deinde alias orationes sive praefationes, etsi non [Col. 1020D] Gregorianas, ecclesiasticae tamen celebritati idoneas collegit, sicut prologus testatur quem post Gregorianas orationes in medio ejusdem libri collocavit.



CAP. LXI.---De concordia et ordine officiorum.

Sciendum autem quod sanctus Gregorius ita ecclesiastica ordinavit officia, ut prima oratio in missa, officio, lectioni et evangelio semper concordet, sicut in omnibus solemnitatibus deprehendi potest. Sed hanc concordiam in aestivalibus Dominicis illi maxime confundunt, qui vacantium Dominicarum orationes incongrue assumunt. Verbi gratia, ut illam orationem: Deprecationem, etsi in octava Pentecostes post jejunium Quatuor Temporum legitime ponatur, multoties tamen et inter Dominicas in tertio [Col. 1021A] loco reperitur; et hoc ideo quia et praedictum jejunium in secunda hebdomada post Pentecosten aliquando, licet incongrue, celebretur. Qui ergo praedictam orationem tertio Dominicali officio applicaverit, concordiam officiorum usque in adventum Domini secundum ordinem disturbabit. Eodem modo et ille peccabit, si quis post jejunium autumnale orationi vacantis Dominicae, sive illi orationi: Absolve, quae jejunium praecedit aliquid [aliquod] ex Dominicalibus officiis adaptaverit. Iis ergo praemissis, ita Missales orationes singulis officiis feriatim copulentur, ut illa oratio: Omnipotens sempiterne Deus, qui abundantia pietatis, illi evangelio: Duo homines, societur, quae ad invicem adeo concordant, ut devotio publicani in ipsa oratione exprimi videatur. Item [Col. 1021B] illa secreta: Deus qui legalium + differentia sacrificiorum [differentiam hostiarum], semper jungenda est illi offertorio: Sicut in holocausto. Nam quamvis et aliae hujusmodi orationes suis officiis indubitanter concordent, in praedictis tamen evidentior concordia notatur: quam qui diligenter observaverit, nec antea, nec postea concordiam officiorum disturbabit, si per ordinem officiis orationes viritim sociare voluerit.



CAP. LXII.---De Dominicali officio non facile praetermittendo.
[Col. 1022A]

Juxta Romanam consuetudinem, in omni Dominica ecclesiastico conventui cum officio Dominicae [Dominicali] satisfacimus, nisi aliqua multum celebris festivitas in ipsa die occurrat, ut festum Joannis Baptistae, vel sancti Petri apostoli: pro quibus non minus quam pro Dominica populus solet congregari, quas et in aliis diebus solemnissime celebraremus. Item cum plures sint [sunt] Dominicae quam officia, non ut quidam differimus, sed quoties necesse fuit, aliqua repetimus, illo duntaxat observato ut ultimum officium in proxima tantum hebdomada ante Adventum Domini cantetur. Est enim praeparatio Domini [Col. 1022B] Adventus, qui semper in quinta Dominica ante Natale Domini debet initiari, videlicet ut sicut antiqui Patres per quinque aetatum curricula, sive per quinque libros Moysis, de Adventu Christi edocti sunt, nihilominus et nos per quinque Dominicas de Adventu ejus instruamur, ut juxta evangelium ejusdem diei, de quinque panibus cum quinque millibus hominum saturari mereamur.


[Col. 1021] Explicit .



SAECULI XI MONUMENTA DIPLOMATICA



IMPERATORUM GERMANIAE NECNON FRANCORUM REGUM DIPLOMATA ET CONSTITUTIONES ECCLESIASTICAE



RADULFUS III COGNOMENTO PIUS, BURGUNDIONUM REX. (An. 994-1032.)




[Col. 1021]
RADULFI DIPLOMATA



I. Confirmat quae monasterio S. Andreae Viennensis donaverat Conradus pater ejus. (Anno 994.)
[Edidit ACHERY, Spicil. t. III, p. 380.]
[Col. 1021C]

In nomine Domini Dei aeterni, RADULFUS rex.

[Col. 1022C] Si locus sanctorum more praecedentium regum catholicorum aliquid compendii, unde vita inibi Deo famulantium sustentetur, conferre studemus, non solum in hac vita diutius cum prosperitate regnaturos, verum in perenni a Deo recompensationem recipere confidimus. Quocirca noverit sanctae Dei Ecclesiae [Col. 1023A] nostrorumque fidelium universitas, praesentium scilicet ac futurorum, quia venerabilis abbas Haimoinus de monasterio Sancti Andreae apostoli, in civitate Vigenna siti, cum monachis sibi commissis, ante praesentiam nostram praeceptum patris nostri deferens, postulavit ut res quae in ipso ad praefatum monasterium a se jamdudum restauratum delegatae erant pro animae matris nostrae Mathildis reginae remedio ac suae, nostrae auctoritatis praecepto ad sustentationem Deo ibi servientium corroborare dignaremur. Sunt autem res ipsae in pago Vigenni sitae, in villa Vitrosco ecclesia cum appendiciis suis, et quidquid in ipsa villa, vel in Arelo pater noster et mater nostra de Teudowino acquisierunt, et in Arcas mansum unum, et in Masiano colonica una. Nos vero [Col. 1023B] non solum in hoc ei assensum praebentes, sed insuper per consilium dilectae conjugis nostrae Agildrudis reginae, ac fratris nostri Burchardi Lugdunensis archiepiscopi, quamdam villam Crisinciacus nominatam cum familiis utriusque sexus et aetatis, et rebus omnibus ad ipsam respicientibus, quae ex multo tempore de praefato monasterio ablata fuit, pro remedio animae patris nostri, sicut ipse in fine obitus sui reddidit, sancto Andreae sanctoque Maximo reddimus et concedimus, et per hoc nostrae auctoritatis praeceptum sancimus, ut deinceps nullus dux, marchio, comes, vel quaelibet grandis aut parva regni nostri persona de supra nominatis rebus nullum teloneum, vel aliquam fonctionem exigere praesumat, [Col. 1023C] sed ad subsidia monachorum in praelibato monasterio Deo servientium, omnium hominum inquietudine remota, cuncto permaneant tempore.

Si quis autem hujus nostri praecepti violator exstiterit, sciat se compositurum auri optimi libras XXX, medietatem camerae palatii nostri, et medietatem monachis supradictis. Ut autem verius a nobis factum credatur, et ab omnibus diligentius succedentibus temporibus observetur, manus illud nostrae subscriptione roborantes, sigilli nostri impressione adnotari jussimus: et ad confirmationem praelibatam confirmandam addimus ecclesiam de Masclatis cum appendiciis suis ad praedictorum monachorum subsidia.

Signum domni Radulfi nobilissimi regis.

Paldolfus cancellarius, recognovi.

[Col. 1023D] Data II Idus Januarii, anno Incarnationis Domini 994, indict. V, anno vero domni Radulfi regis primo.

Actum Vigennae in Dei nomine feliciter. Amen.



II. Amizoni, archiepiscopo Tarantasiensi, comitatum ejusdem urbis donat. (Anno 996.)
[MURATORI, Antiq. Ital, I, 415.]

In nomine sanctae et individuae Trinitatis, RODULPHUS, aeterni judicis misericordia rex.

Dum in primordio Christianae religionis constituti sunt reges, Ecclesiarum sollicitudinem curamque pontificum Deo famulantium considerantes, augmentando terrarum donis pontificatus quamplures ad [Col. 1024A] summam duxerint dignitatem, nos quidem, exempla priorum perpendentes ac molem nostrorum peccaminum, ne ira districti judicis pavidi damnemur, archiepiscopatum Hibernis incursionibus penitus depopulatum, quem Amizo, prout vires appetunt, ordinatum vestivit, comitatu donamus, ac, hujus auctoritate nostri praecepti, hunc autem juste et legaliter esse datum firmamus, ut sicut praedictorum malignae incursioni saepissime decidit furore, ita nostri juvaminis sublevetur honore. Hoc autem omni consideratione cordi committimus, Dominumque Christum Jesum fixis genibus imploramus, quo his peractis ad coelestis patriae valeamus deportari regnum, ac potestatem sanctae Dei Ecclesiae Tarentasiae integrum conferimus comitatum, quo beatissimorum [Col. 1024B] apostolorum principis jam dictum comitatum Deo deferimus, ut in omnibus eamdem ipse praedictus archiepiscopus potestatem habeat regimen sive ordinationis suorum tantis temporibus episcopo committere. Quicunque igitur istius nostrae donationis seriem temerario ausu temerare praesumpserit, omnibus Dei maledictionibus subjaceat, sanctorumque apostolorum omnium nodis et nexibus irretitus, anathemate perpetuo damnetur. Et haec nostra auctoritas firma, stabilis maneat semper; insuperque sentiat se compositurum centum libras optimi auri, medietatem camerae nostrae, et medietatem archiepiscopo, vel successoribus suis. Verum ut hoc credatis melius, praesens praeceptum firmavimus, nostroque sigillo insigniri jussimus.

[Col. 1024C] Signum domini serenissimi regis Rodulphi.

Anselmus regis cancellarius hoc scripsit praeceptum anno Domini Incarnationis nongentesimo nonagesimo sexto, indictione vero decima, regni autem Rodulphi tertio.

Actum in Agauno feliciter.



III. Ecclesiam S. Nicolai de Poliniaco S. Odiloni ac monasterio Cluniacensi concedit. (Anno 1029.)
[Dom MARTENE, Thesaur Anecd., I, 147, ex archivis Camerae Computorum Divionensis.]

In nomine sanctae et individuae Trinitatis, RADULFUS, Dei gratia Burgundiorum rex.

Sicut certum est quia Dei potentis non . . . . . [Col. 1024D] quippe sine quo potestas non est, ita quoque liquet quod potentum opera interrogabit. Et ob hoc nobis summopere curandum est ut cum vel prodesse, vel obesse, ipso disponente, possumus, nostrum posse sub ejus nutu penitus subigentes, et honori sanctae ejus Ecclesiae proficiat, certatim faciamus. Itaque priscae seriem consuetudinis, regalemque Christiana religionis morem considerantes totis nisibus totoque mentis affectu imitari cupimus, et quod ipsi duxerunt ad ecclesiasticae celsitudinis curam, nos spiritualibus armis, et clypeo Dominicae protectionis defendi eamdem curae sollicitudinem subintremus, sicut qui Deo famulantibus placabiles misericorditer exstiterunt. Quapropter cunctis, tam regibus, quam [Col. 1025A] reliquarum dignitatum personis, praesentibus vel futuris, notum sit quod petiit a nobis quidam fidelis noster Reinaldus comes, filius Othonis cognomento Willelmi, viri illustrissimi, quatenus Cluniacensi coenobio in honore primorum coeli, Petri videlicet et Pauli constructo, cui praeest reverendus Pater Odilo, concederemus per hoc nostrae auctoritatis praeceptum ecclesiam sive monasterium in honore Dei et Salvatoris Jesu Christi, ejusdemque Genitricis Mariae, sanctique Petri apostoli, necnon et sancti Nicolai confessoris almi consecratum, ad habitandum ibi Cluniacenses monachos, qui tam pro nostra quam omnium salute Deo assidue preces et vota persolvant. Concedimus ergo jam dicto coenobio praefatum locum, situm in episcopatu Vesuntionensi juxta Polliniacum, [Col. 1025B] in loco qui recte Vallis vocatur constitutum, cum terra et decimis, seu omnibus sibi pertinentibus, et a bonae memoriae Othone, cognomento Willelmo, sive Reinaldo ejus filio, vel ab aliquo possessore ibi collatis seu conferendis, et cunctis ibi undecunque in regno nostro acquisitis, vel in perpetuum acquirendis. Ad praesens quoque quatuor ferreas caldarias, situsque earum in salinis, et vineas quae quondam fuerunt Beatricis, et omnia quae Cluniacenses monachi in praedicto burgo acquisierint. In burgo etiam Giosonensi, quod quia ibi acquisierunt, vel praeterea acquirere potuerunt, villam denique Glenonem, cum ecclesia et decimis, cum servis et ancillis, cum vineis, silvulis, pratis, ruribus, [Col. 1026A] campis, pascuis, omni omnino terra culta videlicet et inculta, cum cunctis ubicunque positis ad eamdem villulam pertinentibus. Villam quoque Mediolanum, ecclesiamque, cum decimis et omnibus suis pertinentiis, maximeque aeternam consuetudinem in silva Maydunensi: villam quoque Vesanensem, cum ecclesia et decimis, et cunctis ad eamdem villam pertinentibus, locum etiam qui dicitur Mutua, et omnia ad se pertinentia. Sed et Guntherium Popilianensem, cum omnibus quae ipse visus est habere, tam in alodis quam in beneficiis comitum, et cuncta omnino possessione ejus, piscariam quoque Guiriacensem, cum omni terra ad eam pertinenti. Praefati igitur Reinaldi comitis, vel aliorum fidelium nostrorum obtemperantes petitioni, cum consensu conjugis [Col. 1026B] Yrmengardis, concedimus, sicut dictum est, Cluniacensi coenobio omnia superius memorata, ac velut jam diximus deinceps acquirenda, ad tenendum et jure perpetuo possidendum, sine cujuslibet personae, vel nobis succedentis in regno, vel alterius cujuscunque ordinis seu dignitatis contradictione, vel ulla ab aliquo ibi retenta consuetudine. Et hoc ut a nobis verius credatur, et a posteris nostris non frangatur, propria manu nostra roboravimus, et sigilli nostri impressione insigniri jussimus.

Signum domni Radulfi regis.

Actum Logis, anno Incarnationis 1029, regnante Radulfo rege anno XXXV.



HENRICUS I FRANCORUM REX (An. 1031-1060.)




[Col. 1025]
DIPLOMATA



I. Pro monasterio S. Salvii apud Monsterolum.---Henricus avi sui Hugonis patrisque Roberti donationes eidem loco factas confirmat. (Anno 1042.)
[Dom MABILL. Annal. Bened., t. IV, Append., p. 733, ex chartario S. Salvii.]
[Col. 1025C]

In nomine sanctae et individuae Trinitatis, ego Heinricus gratia Dei Francorum rex, etc.

Unde loco S. Wingaloei Monsteroli sito a pluribus collata, praecepto nostro auctoritatis firmamus et sigilli nostri impressione signare praecipimus. In primis ea quae a nostra liberalitate vel patris mei Roberti, vel avi mei Hugonis praedicto loco concessa sunt, scilicet molendinos duos cervisiae usibus deservientes, [Col. 1025D] a me alterum cum quinque accolis, et alterum ab avo meo praedicto Hugone cum decimo pontis denario, et duabus ecclesiis in memoria sancti Judoci sacratis, quarum una est infra munitionem, alia super fluvium . . . . . cum piscatoria aquae ab [Col. 1026C] Atimacho usque . . . . . Addimus praeterea firmando ea quae pater meus contulit, tres ecclesias, unam scilicet in honore sancti Petri, aliam in honore sancti Wingaloei, tertiam in honore sancti Salvii sacratas; et transitum novae villae . . . . Inculcamus praeterea corroborando ea quae a primis fundatoribus loci sunt collata, scilicet a Hilgodo comite, qui praedictum sanctum nuper a partibus Britanniae propter metum piratarum deportatum hospitio cum liberalitate et munificentia tempore Ludovici imperatoris filii Caroli Calvi suscipiens, dedit illi, in primis atrium publicum, sepulturam scilicet advenarum et peregrinorum, deinde novem mansos subtus Firmitatem . . . . His addimus nostra auctoritate ea quae contulerunt Herlewinus comes, Raynerus, Hato, [Col. 1026D] Scylaldus, Wenerannus, Clarboldus, Aldonus comes, Anscerus, Saleco, Arnulfus comes, Balduinus comes, Gonfridus, Benzelinus, Alfridus, Hagano, Autgerus clericus, Balduinus marchisus, Ingerannus [Col. 1027A] comes, Rodulfus, Landricus-Largus, Hato, Framericus, Hugo, Walterus, Herleboldus, quorum primus Herlewinus comes dedit in villa Sguira ecclesiam unam in honore sancti Vedasti, et villam quae Longum pratum dicitur, cum silva et arabili terra et pratis. Dedit denique villam Silviniacum, etc.

Actum Mons eroli publice anno incarnati Verbi millesimo quadragesimo secundo, et regni Henrici regis undecimo. Ego Balduinus cancellarius regis relegendo subscripsi [(1) 1Kb] .



II. Placitum pro coenobio Sancti Medardi adversus Rotbertum Codiciacensem. (Anno 1047.)
[Dom. MABILL., De re diplom., lib. VI, p. 604, ex chartario S. Medardi.]

[Col. 1027B] Eo usque inolitum humanitatis vitium videmus profusum, ut principale quod est naturae suis quodammodo nebulis obfuscet, et abjecta puritate simplicitatis, girum laboris delectabiliter sub jugo cui se sponte supposuit, portet. Unde necessario testimoniis eget simplicitas rara fulciri, quoniam nequit aliter humanae malitiae multiplicata versutia vinci. Hac ex causa Raynoldi abbatis Sancti Medardi et Rotberti de Codiciaco altercatio longa in praesentiam usque Henrici invictissimi regis Francorum perducta, ejus est in justo judicio et regali auctoritate finita. De pluribus quae tyrannica vi facere injuste valebat in abbatia, regeque jubente res eadem ratio finitae altercationis his conclusa et firmata est litteris [Col. 1027C] ad testimonium veritatis, ne ultra praedictus miles vel ejus posteritas in aliquo submurmuret, quemadmodum saepissime super ecclesias insatiabilis cupido mortalium facere solet. Notum sit ergo omnibus sanctae Dei Ecclesiae filiis et fidelibus, tam futuris quam praesentibus, quoniam Rainaldus gratia Dei constitutus abbas coenobii quod praeter moenia Suessionicae urbis fundatum est in honore sancti Medardi, magna necessitate compulsus Henricum regem adiit in abbatia Sancti Stephani, in loco qui dicitur Codiciacus, coram episcopis et abbatibus ac nobilibus multis qui infra notati sunt astipulandae causa veritatis; et supra Robertum pro custumis quamplurimis, contra jus et fas in eadem abbatia scilicet ab ipso levatis, querimonias intulit [Col. 1027D] auribus piissimi regis, adfuit ille regia coactus praeceptione, et quae injuste praesumpserat et levaverat, licet diu frustra nitens defendere, tandem tam jussu potentissimi principis quam praesentium ratione firmissima nobilium victus, id solum quod infra subscripsimus, in abbatia sibi deberi, de praeteritis poenitens [Col. 1028A] compulsus annuit. Si abbati aut ministris ejus de hominibus forensibus, sicuti de ledis aut aliis tortitudinibus, quidpiam potentum aut vicinorum aliquid fecerit injustum, et abbas aut ministri ejus per se poterunt habere et recipere rectum, in hoc non Rotbertus neque posteri ejus nihil clamandum habebunt. Si autem abbati aut ministri ejus ad obtinendam justitiam defecerit virtus, et ob hoc ipse Rotbertus aut posteri ejus ab abbate aut ministris ipsius moniti fuerint et invitati ad faciendam defensionem; si per eos justitiam receperint, tunc ex justitia, quam vulgo vocant Legem, tertiam tantum habebunt partem. Quia igitur de justis et injustis custumis ad hanc solam multorum testimoniis recognoscens est adductus; idoneorum testium nomina [Col. 1028B] quibus praesentibus id actum est et firmatum, hic inferius signavimus, ne (quod posthac nunquam fieri credimus) ad amplius requirendum vel ipse respirare audeat, vel suorum aliquis posterorum. Et ne ulterius fieret, jussu regis in praesentiarum omnes episcopi qui subscripti sunt, anathematizaverunt, quod rex propria manu firmavit, atque sigillo regiae auctoritatis consignari fecit.

Signum Widonis Remorum archiepiscopi. Signum Beraldi Suessonum episcopi. Signum Walteri Meldensium episcopi. Signum Gibuini Laudunensis episcopi. Signum Drogonis Belvacensium episcopi. Signum Rogeri Catalaunensis episcopi. Signum Frolandi Silvanectensis episcopi. Signum Rainaldi comitis. Signum Guidonis filii ejus. Signum Drogonis. [Col. 1028C] Signum Godefridi. Sancti Quintini militis. Signum Balduini. Signum Walteri Albani. Signum Willermi fratris ejus. Signum Widonis vicecomitis. Signum Guidonis de Cerchia. Signum Wazelini de Chasneyo. Signum Widonis marescalci. Signum Drogonis praepositi. Signum Odardi. Signum Odelini Camerarii. Signum Gunzelini. Signum Fulconis. Signum Evraldi filii Hesselini. Signum Gerardi. Signum Vivieni. Signum Aeilberti: Signum Henrici regis Francorum invictissimi.

Descripta vice Rainoldi cancellarii jubente Rainaldo abbate, anno incarnati Verbi millesimo quadragesimo septimo [(2) 1Kb] , indictione quinta decima, regni vero Henrici regis nono decimo.



III. Henricus I rex Francorum canonicis Carnotensibus liberum concedit fiscum Unigradum. (Anno 1048.)
[Gall. Christ. t. VIII, p. 300]
[Col. 1028D]

In nomine sanctae et individuae Trinitatis, Patris [Col. 1029A] videlicet, et Filii, et Spiritus sancti, ego HENRICUS Francorum rex Dei gratia.

Si erga cultum sanctorum et utilitatem ecclesiarum antiquorum institutio nos voluit esse devotos, quanto magis erga singularem memoriam nostrae salvationis, videlicet Dei Genitricis, quam post Deum credimus et confidimus non solum nostrae salutis amminiculum, sed et plenum effectum! Unde pro acquisitione aeternae felicitatis admodum sollicitus, circumspexi si circa me aliquid haberem, quod ejus famulatui et promerendae gratiae impendere possem: et hoc mihi aliquantisper cogitanti ad memoriam rediit canonicorum Carnotensis ecclesiae, quam saepius inculcaverant, petitio, per quam a diversis exhibitionibus et exactione illa, quae vulgari nomine [Col. 1029B] Vicaria vocatur, illum fiscum, cui Unigradus [al. Ingreium] vocabulum est, liberum et quietum deinceps esse concederem. Ego vero petitionis ipsorum exaggerando cumulum, universa concedo quaecunque quaelibet terra praefati fisci mihi et meis hactenus persolvere consueverat, quatenus in eo habitantes tutius vivere, et idcirco quaecunque ab eis usibus canonicorum debentur, plenius valeant reddere, exceptis quatuor sextariis vini de unoquoque arpenno, quos mihi advocationis gratia retinui, quatinus si in posterum quis ei fisco injuriam inferre tentaverit, rege auxiliante superno, me advocatum sibi sentiat esse infestum. Et ut nostrae liberalitatis munificentia omnibus sanctae matris Ecclesiae fidelibus et nostris esset nota, summo studio et diligentia [Col. 1029C] praecipimus exarari et sigilli nostri impressione signari: quatenus quod manu propria signo crucis impresso statuimus esse ratum, per curricula succedentium temporum maneat inconvulsum. Et si quis hujus conventionis esse tentaverit violator, quod absit, iram Dei incurrat, atque nostra nostrorumque auctoritate convictus abscedat, et pro illicita praesumptione auri libras centum regali fisco persolvat.

Actum publice Parisius anno Verbi incarn. 1048, indictione prima, regnante Henrico rege XVIII anno, XV Kalendas Maii.



IV. Privilegium pro monasterio Sancti Theodorici prope Remos.---Adjutus rex ab Alberto abbate in expugnatione Castri-Novi, ejus monasterium a jugo advocatorum et vexationibus archidiaconorum absolvit. (Circa an. 1050.)
[Dom MARTENE, Ampl. Collect., I, 422, ex ms. S. Theodorici.]
[Col. 1029D]

In nomine sanctae et individuae Trinitatis. Ego [(3) 1Kb] HENRICUS, gratia Dei Francorum rex, successoribus meis regibus pacem et salutem.

Omnis quicunque alicui in aliquo dignitatis genere succedit, ejus imitator esse debet in omni honestatis proposito, cujus officio se mancipavit [Col. 1030A] libenter succedendo. Neque enim locum officii vel sedem celsitudinis usurpando appetere debet, qui ejus effectum vindicare non audet. Unde nos liberalitatem et munificentiam regum et imperatorum, quibus cum officio tum dignitate, Dei gratia praeveniente, successimus, pro posse exsequentes, erga loca sanctorum et congregationes fidelium divinae majestati famulantium, ita liberales et devoti cultores esse cupimus, ut ab eorum excellentia et largitate desides et degeneres esse non videamur. Et licet hoc in commune omnibus ecclesiis debuerimus, ut eis amminiculari et subvenire dignum judicaremus, illorum tamen necessitudini propensius debemus debito et ratione condescendere, quos in servitio nostro insudasse, et in fidelitate nostra [Col. 1030B] contigit vehementius elaborasse. Notum siquidem est omnibus pene regni Gallorum incolis quantum laborem impenderimus in captione castri quod Novum vocatur. Ad quam strenue et viriliter peragendam, magnum solamen nobis praebuit locus S. Bartholomei [(4) 1Kb] , Alberto ejus loci tunc temporis abbate, diligenter et constanter adeo insistente, ut etiam a meis saepe monitus essem, ut ei bonam vicem redderem, et dignam remunerationem pro merito conferrem. Qua persuasionis inductione meorum provocatus, deliberavi quaerere quid praedicto loco et abbati possem exhibere pro sui beneficii et laboris remuneratione. Sed cum comperissem ab abbate et habitatoribus loci advocationem abbatiae, quam quidem castellani tenuerant, sibi et [Col. 1030C] suis fuisse infestam, eo quod multas injurias publice et privatim per eam perpessi fuerant, consilio et astipulatione meorum, jam dictam advocationem cum beneficio ad eam pertinente, praedicto omnino concessimus loco.

Deinde nostrae serenitati suggesserunt quod ab archidiacono, qui procurator et provisor ejusdem loci ad utilitatem esse debuerat, multa sub obtentu canonicae institutionis patiebantur adversa. Pro quibus saepius apud archiepiscopum proclamantes saecularibus negotiis archiepiscopo saepius intento, pacem secundum quod voluerant, et sibi necesse fuerat, non obtinuerunt. Hac necessitate coacti, nobis intimaverunt quid patiebantur adversi. Huic [Col. 1030D] compatiens conquestioni, amicabiliter aggressus sum archiepiscopum cum ecclesiae ministerialibus, petens ut quod contra canonum statuta et apostolicae sedis decreta perspicue injuriosum erat, omnino praetermitterent, et quidquid malorum exigi poterat sub specie boni, causa nostri amoris et petitionis omnino frustrarent. Et hujus petitionis conditionem postquam ab illis non voluntarie obtinui, sub impressione nostri sigilli scriptam, et manibus fidelium nostrorum corroboratam, praedictae ecclesiae publice contulimus, et per assensum cunctorum qui affuerunt contradidimus. Petimus ergo successores [Col. 1031A] nostros ut quidquid pro salute animarum suarum statuerint, et velint esse in perpetuum, ita hoc nostrum statutum per curricula temporum, per eos contra episcoporum alumnos servetur inconvulsum. Hoc autem nostrae auctoritatis praeceptum, ne alicujus temeritas contra fas et jura violare praesumeret, in consessu episcoporum nostrorum firmavimus, et per eorum excommunicationem corroboravimus, et praesentia [(5) 1Kb] papae ad hoc idem faciendum praesentari jussimus. Conventionem denique quam archiepiscopus et archidiaconus nobiscum firmaverunt et pacti sunt, scripto nostri praecepti inserere placuit ne quis in posterum emergeret, qui inde aliquid addere vel minuere, seu commutare aliquando posset.



V. Privilegium Henrici I Francorum regis pro Casae-Dei monasterio. (An. 1052.)
[Gall. Chr. II, 1031.]
[Col. 1031B]

In nomine Domini, etc.

Notum esse volumus . . . . . . . . . . . . . . . quod nostram adiens mansuetudinem venerabilis vir et Deo dignus Robertus Brivatensis canonicus et thesaurarius, a domino Rencone . . . . . Arvernorum episcopo missus et per litteras commendatus, innotuit se quamdam ecclesiam in pago Avernensi in eremo sitam, et adeo honoribus ampliatam, Casam-Dei nominatam, ad culmen et honorem abbatiae promovere velle, nostrae liberalitatis jussu et [Col. 1031C] potestate, et episcopi sui permissione. Agentes itaque consilium commune cum proceribus et primoribus palatii nostri, decrevimus ejus annuere precibus, et tam pro nostro [f., nostra], quam patrum nostrorum indulgentia, per praeceptum nostrae firmitatis authorisamus, et abbatiam fieri jussimus et permisimus, etc.

Omittimus plurima de hac nova abbatia ecclesiae Claromontensi subjecta, cum onere persolvendi pro censu libram incensi in festo Assumptionis B. Mariae. Reliqua quae continent catalogum possessionum nascentis monasterii descripsimus.

Dona etiam pro Dei amore et timore ecclesiae praedictae concessa, auctoritate nostrae potestatis signavimus, et sigillo regio confirmavimus, scilicet in eadem villa ecclesiam quamdam in honorem SS. [Col. 1031D] martyrum Vitalis et Agricolae consecratam. In territorio Brivatensi ecclesiam unam in honorem S. Andreae de Comps. cum omnibus ad eam pertinentibus. In vico Tuniaco ecclesiam S. Germani martyris, cum ipso vico et omnibus ad eum pertinentibus. In territorio Fornoliensi ecclesiam cum ipsa villa et omnibus ad eam pertinentibus. Ecclesiam de Bello-pomerio cum ipsa villa et omnibus ad eam pertinentibus. Capellam de Castello Bullionis. In vico Luziliaco tres ecclesias cum ipso vico et omnibus ad eum pertinentibus. In villa S. Domnini [Col. 1032A] duas ecclesias et medietatem ipsius villae. In castro de Monte-Vasconum capellam. In villa S. Victoris duas ecclesias: in territorio Rocensi ecclesiam S. Desiderii ep. et mart. In territorio Lugdunensi, in villa quae dicitur Sociacus, ecclesiam S. Mariae cum ipsa villa et omnibus ad eam pertinentibus, et etiam perplura praedia villarum, terrarum cultarum et incultarum, silvarum, vinearum, aquarum et pascuorum. Quisquis autem aliquam controversiam vel calumniam huic donationi inferre praesumpserit . . . . petitio illius irrita nostro praecepto fiat; et episcopi compatriotae plenam vindictam faciant. Habeat autem praedicta ecclesiam licentia adaugendi et accrescendi jussu nostrae majestatis. Et quidquid rectores ejus in quascumque partes nostri salvo [Col. 1032B] jure ecclesiastico acquisierint, tam in villis quam in praediis, aut aliquibus bonis, firmitate nostrae majestatis signavimus; et tam futura acquirenda, quam praeterita et acquisita bona tradidimus et authorisavimus, etc.

Hoc autem praeceptum, ut validiori astipulatione nitatur, annulo nostro subterfirmavimus, et Arvernensi episcopo et caeteris nostri regni auctoritate episcopis mandavimus.

Actum Vitriaco palatio publice obtentu dom. et venerabilis Hugonis Nivernensis episcopi, mense Septembri, luna XI, ab Incarn. Dom. an. 1052, anno regni domini ac invictissimi Henrici regis XXI.

Subscribunt huic praecepto praesules qui sequuntur: Aymo Bituricensis archiepiscopus: Renco Arvernensis [Col. 1032C] ep. Hugo Nivernensis: Mainardus Senonensis archiep. Arnulfus Turon. Isambardus Aurelian. episcopus: Enzelinus Paris. Agobertus Carnot. Heribertus Autissiod. Helmuinus Augustod. Gutdo Cabilon.

Ex principibus et optimatibus Robertus Burgundionum dux regis frater: Odo ejusdem regis frater: Guillelmus, Aquitanorum dux: Guillelmus, Normannorum dux: comites Guillelmus, Rodulfus, Theobaldus Rainaldus, Seguinus. Sciolus scripsit ad vicem Balduini regis cancellarii XII Kal. Octobris.

Eodem fere tempore Leo papa idem monasterium sub tuitione S. Sedis apostolicae suscepit, diplomate dato VI nonas Maii, pontificatus sui anno IV, Indict. V, postea vero tot hujusmodi diplomatibus sive pontificiis sive regiis, etc., donata fuit abbatia Casae-Dei, ut ex illis facile amplum volumen colligi posset, sed ab illis commemorandis abstinemus. Primi benefactores fuerunt Stephanus de Mercorio, Gerardus de Turlanda, Willelmus de Baffia, sed praesertim Guido dictus [Col. 1032D] Guillelmus VII Aquitaniae dux.



VI. Charta pro monasterio S. Victoris Nivernensis.---Erepta e laicorum manu abbatia S. Victoris Nivernensis restauratur. (Anno 1055.)
[D. MARTENE, Ampl. Collect., t. I, p. 434, ex archivis S. Victoris Massiliensis.]

In nomine sanctae et individuae Trinitatis, HENRICUS, gratia Dei Francorum rex.

Siant omnes posteri, quae ad instaurationem sanctae Ecclesiae catholicae pertinere noscuntur, sine [Col. 1033A] dubio regii culminis statum magnum praeparare comprobatur, et non solum statum regni in praesenti corroborat, sed etiam in futuro aeternae retributionis praemium sibi conciliat. Quapropter notificamus omnibus sanctae Dei Ecclesiae filiis, tam praesentibus quam futuris, quod majestatis nostrae praesentiam quidam clericus nomine Belinus adiit, rogans ut privilegio nostrae auctoritatis confirmaremus quoddam donum sibi a Nivernensi comite Willelmo et quibusdam aliis Nivernensibus primoribus factum, scilicet in suburbio Nivernensi quamdam ecclesiam in honore S. Victoris consecratam, antiquissimam videlicet, et ex primis supradictae urbis abbatiam primis temporibus locupletem, pluribus dotatam, augmentatam, et ditatam, postmodum vero mundo [Col. 1033B] jam in maligno posito, partim pastorali in curia desolative destitutam, partim pessimorum Christianorum barbarie dirutam, et, ut verius fatear, usquequaque sub impiorum manibus incurvatam et humiliatam. Hanc ex regali dominio, ut multa alia emancipatam, et comiti Nivernensi beneficiario jure a praedecessoribus nostris regibus traditam, quidam Frotmundus post comitem habebat, militibus dispertiverat, majus dederat, minus sibi dederat, minus sibi retinuerat. Sic itaque ecclesia desolata et ad nihilum redacta, pene destruc. . . . . esse ecclesiam nimirum a fundamentis eversa. Deus autem omnipotens martyris honorem et ecclesiae nomen non minui volens, quemdam clericum praeelegit, [Col. 1033C] qui ab ipsis cunabulis in ecclesiae illius amorem exarsit, ibi in pueritia, ibi in adolescentia, et usque ad perfectam aetatem Deo sub clericali professione militavit, captivatam ecclesiam, quam unice post Deum diligebat, quoad potuit, adjuvit et auxit, atque ut eam oriens ex alto visitare dignaretur, interminative oravit et exoravit. Hic assensu Hugonis episcopi et Willelmi comitis supra taxatum Frotmundum adiit, et ut captivatam ecclesiam a captivis captivata a captivitate redimeret oravit, et liberalitatem libere derogatam restauraret admonuit, admonendo desudavit, de Dei misericordia quod quaesierat impetravit.

Igitur jam dictus Frotmundus amore charitatis intrinsecus tactus, utpote viri venerabilis verbis [Col. 1033D] accensus, comitem adiit, et ei quod ab ipso habere videbatur, scilicet Sancti Victoris ecclesiam dereliquit. Comes vero ardorem viri venerabilis adimplendum adjudicavit, hunc advocavit, atque ecclesiam pro Dei amore et timore, et praedecessorum nostrorum regum animarum requie dono dedit, nihil pro excambio accepit. Non multo post supradictus comes auctoritatis nostrae magnitudinem cum jam dicto sacerdote adiit, et auribus nostris factum istud intimavit, rogans ac multa prece cum sacerdote exposcens, ut pro animae meae requie parentumque nostrorum donum istud auctorisaremus. . . . . majestatis [Col. 1034A] confirmaremus. Quorum petitioni libenter acquievimus, et donum sicut erat astipulavimus; statuimus quoque ut ad pristinum statum ecclesia illa revertatur, et abbatia restituatur, res atque ecclesiae dispertitae et a pluribus subtractae supradictae ecclesiae. . . . . uantur nostra auctoritate, et nulli sit fas ex ipsius bonis aliquid ulterius diripere vel auferre. Sancientes sancimus ut quisquis ecclesiam illam ex nostro beneficio augmentare voluerit, aut aliquid ex antiquitus ereptis bonis restituere, disponente Deo, seu ex propriis. . . . . liberam habeat in omnibus potestatem per nostrae auctoritatis gratiam. Placuit etiam ut nullus archiepiscopus, nullus episcopus, nullus in sancta ecclesia praepositus, [Col. 1034B] nullus dux, nullus comes aut vicecomes, nullae saeculares personae, potentes vel impotentes, aliquid saeculare in ecclesia illius. . . . . abbas igitur ab omni venalitate Deo dignus ibi instituatur, nullius potentis gratia aut voluntate, sed fratrum Deo inibi deservientium electione, non saeculari stemmate generosus inquiratur, non qui saecularibus delectabitur, non qui a saecularibus saeculariter obligetur, quia [sicut B. Gregorius] ait, qui invitatus renuit, quaesitus refugit, sacris est altaribus promovendus; sic qui ultro se importune ingesserit, et sibi abbatiam quaesierit, nullo modo ad hoc honoris digni sunt. Ecclesia illa ab omni saeculari jugo libera permaneat, nullum. . . . . pastorem inibi instituere praesumat, nullus recipiatur nisi quem elegerit fraternitas [Col. 1034C] de Dei misericordia unanimis et provida. Habeat itaque jam dicta abbatia [(6) 1Kb] liberam acquirendi vel commutandi facultatem. . . . . . . . . . . . . . . . . . habet aut habuerit, quidquid salvo ecclesiastico jure acquisierit, salva nostra et ecclesiae matris condigna reverentia inconvulsum, firmum, et stabile permaneat. Si quis vero ingerens se. . . . . . . . . . . . . . . abbas loci illius ad regal. . . . . . . . plenam vindictam recepturum se non discredat; versipellis autem nihil super hoc proficiat, sed fisco regio centum libras auri persolvat. . . . . . . . munificentiae auctoritatis semper in Dei nomine obtineat firmitatis vigorem, manu propria subter eam firmamus, et annuli nostri impressione roboramus.

Ego Balduinus cancellarius relegendo subscripsi.

[Col. 1034D] Actum est Carisiaco palatio, astante exercitu, anno XXII regni Heinrici regis, Kalendas Maias, luna X, indictione VI.



VII. Charta de libertate data cuidam Ainardo. (Anno 1056.)
[D. MARTEN., Thesaur. Anecd., I, 183, ex autographo.]

In nomine sanctae et individuae Trinitatis, ego HENRICUS Dei gratia Francorum rex.

Notum fieri volo omnibus meis fidelibus, tam praesentibus quam et futuris, quod Gausbertus clericus de Sancta Maura per absolutionem Gauffridi [Col. 1035A] comitis, annuentibus Aremburge matre sua, Hugone fratre suo, Jachelina sorore sua, postulavit ut concederem pro remedio animae Willelmi fratris sui nuper defuncti, cuidam suo homini nomine Ainardo, donum libertatis, quod ita et feci more regio, excusso scilicet de palmo denario; eo itaque tenore ut pateant ei ut libero viae quadrati orbis. Et si quis contra hanc libertatem assurgere tentaverit, regi coactus centum libras auri exsolvat; suaque reclamatio irrita in perpetuum maneat. Et ut firma et stabilis permaneat, eam meo sigillo insignire feci.

Actum Turonis XIV Kal. Februarii, anno incarnati Verbi millesimo quinquagesimo sexto, regnique Henrici regis vicesimo sexto.

[Col. 1035B] Ego Balduinus cancellarius relegendo subscripsi.



VIII. Henrici Francorum regis diploma quo abrogat injustam consuetudinem.---Ne portae civitatis Aurelianensis tempore vindemiae claudantur nec custodes adhibeantur (Anno 1058.)
[ACHERY, Spicil. tom. III, p. 401.]

In Christi nomine ego HEINRICUS, gratia Dei Francorum rex.

Notum volo fieri cunctis fidelibus sanctae Dei Ecclesiae, tam praesentibus quam futuris, qualiter Isembardus Aurelianensis episcopus, cum clero et populo sibi commisso, nostram serenitatem adiit, [Col. 1035C] conquestionem faciens super quadam injusta consuetudine quae videbatur esse in ea urbe, videlicet de custodia portarum, quae custodiebantur et claudebantur civibus tempore vindemiae, et de impia exactione, vini quas faciebant ibi ministri nostri; obnixe et humiliter deprecans, ut illam impiam et injustam consuetudinem sanctae Dei Ecclesiae, et illi, clero et populo, pro amore Dei et pro remedio animae nostrae et parentum nostrorum in perpetuum perdonarem. Cujus petitioni benigne annuens perdonavi Deo, sibi et clero et populo supradictam consuetudinem et exactionem perpetualiter. Ita ut nulli amplius ibi custodes habeantur, nec portae sicut solitum erat illo tempore toto claudantur, nec [Col. 1035D] vinum cuilibet tollatur, nec exigatur. Sed omnibus sit liber ingressus, et egressus, et unicuique res sua jure civili et aequitate servetur. Haec autem perdonatio ut firma et stabilis in perpetuum permaneret, hoc testamentum nostrae auctoritatis inde fieri volumus, subterque sigillo et annulo nostro firmavimus

Signum Isembardi Aurelianensis episcopi, S. Henrici regis, S. Gervasii Remensis archiepiscopi, S. Hugonis Bardulfi, S. Hugonis buticularii, S. Henrici de Ferrariis, S. Malberti praepositi, S. Hervei viarii, S. Herberti subviarii, S. Gisleberti pincernae, S. Jordanis cellarii. Balduinus cancellarius subscripsit.

Datum Aureliae publice VI Nonas Octobris, [Col. 1036A] anno ab Incarnatione Domini millesimo quinquagesimo septimo, Henrici vero regis vicesimo septimo.



IX. Charta Henrici regis pro monasterio Sancti Petri. (Anno 1058.)
[Gall. Chr. VIII, 301.]

HENRICUS gratia Dei Francorum rex.

Cum regalis solium dignitatis multiplex virtutum cultus exornet, liberalitas tamen et munificentia inter has praecipuum locum tenet. Notum sit ergo omnibus, quod quidam meus fidelis Albertus nomine, filius Ribaldi nobilissimi viri, nostrae serenitatis adiit praesentiam, obnixe postulans, ut regali pietate nostrae munificentiae assentando, suis precibus [Col. 1036B] aurem inclinare dignaremur, videlicet ut quamdam ecclesiam, quam pater ejus fidelis noster Ribaldus in honore B. Germani Altissiodorensis episcopi, in Bruerolensi vico pro salute animae suae construxerat, sancto Petro apostolo, in coenobio suburbii Carnotinae urbis, atque ex rebus quas ex nostro beneficio possidere videbatur praefatam ecclesiam, tam ipse quam ejus fideles pro Dei amore clementia locupletare liberaliter quivissent. Cujus justam petitionem judicantes cum episcopo Agoberto, in cujus dioecesi ecclesia est, nec non et optimatibus nostris dignum duximus pro nostra salute et integritate regni nostri assensum praebere. Damus itaque ei licentiam ut praefatam ecclesiam ex nostro [Col. 1036C] beneficio quod possidet, amplificet, et quidquid ei conferre voluerit, ita sit liberum ab omni judiciaria potestate solutum, ut idem fidelis noster Albertus hactenus a nobis tenuit, etc. Placuit etiam nostrae pietati huic operi addere de rebus quas ipse Albertus dedit praefatae ecclesiae, etc. Ego Albertus nobilissimi Ribaldi filius cupiens coelestium nancisci consortium, favente charissima conjuge Adelaisa, liberam ab omni calumnia hominum ecclesiam de Bruerolensi vico, quam pater meus in honore sancti Germani episcopi construxit, cum atrio, sepultura et decima ecclesiae quae in manu nostra esse videtur, sancto Petro Carnotensi concedo, ut monachi eamdem ecclesiam teneant, altare quoque ejusdem ecclesiae quod ab episcopo Carnotensi in feudo tenueram. [Col. 1036D] Huic largitioni meae dominus Agobertus episcopus, cum consensu canonicorum qui cum ipso erant Drocis in curia regis, addidit petitione Landrici abbatis et nostra flexus. Item censum ipsius vici cum decima mercati concedo, etc. Similiter monachis Sancti Petri concedo liberum transitum per totam terram, ut nulla unquam consuetudo ab eis requiratur de piscibus, de corvis, seu de rebus omnibus quae monachorum esse ostenduntur. Possem addere, quae mei fideles loco praedicto contulerunt, sed quia alias scriptum est, corroborare hanc chartam sigillo regis cum nominibus optimatum festino, etc.

Signum Radulfi comitis, sig. Walterii comitis filii Radulfi, sig. Hugonis comitis, sig. Alberti, signum [Col. 1037A] Theudonis fratris ejus, sig. Guarini fratris ejusdem, sig. Frederici, sig. Balduini, sig. Simonis, sig. Agoberti episcopi, sig. Hugonis decani, sig. Guillelmi praepositi, signum Sigonis, signum Ascelini, sig. Gencelini decani.



X. Henricus I rex inducit canonicos regulares in ecclesiam S. Martini a Campis, a se restauratam. (Anno 1060.)
[Gall. Chr. VII, 32.]

In nomine sanctae et individuae Trinitatis, etc.

Igitur ego HENRICUS, Dei gratia rex Francorum, sedula cogitatione recolens qualiter decorem domus Domini et locum habitantium [al., habitationis] ejus dilexi, omnibus tam praesentibus quam futuris notum [Col. 1037B] fieri volui. Porro ante Parisiacae urbis portam in honore confessoris Christi Martini abbatia fuisse dignoscebatur, quam tyrannica rabie (quasi non fuerit) omnino deletam, ab integro ampliorem restitui, ecclesiam, quae diu sterilis amissa prole fleverat, quaerens reddere secundam coelesti Sponso; religiosorum consilio virorum, canonicos regulari conversatione ibidem Deo famulantes attitulavi, ut sine sollicitudine magis divinis quam saeculi curis vacantes valeant vivere, de facultatibus dotem faciens ecclesiae ob remedium patris mei matrisque meae animarum, atque pro mei conjugisque meae et prolis salute et pace haec illis largior possidenda perpetuo jure: altare in primis ejusdem basilicae omni clarificatum libertate, et terras quas circa [Col. 1037C] eamdem ecclesiam prius habebam, et quas ibidem Ansoldus cum nepotibus suis Milone scilicet et Warino mihi dedit, concedente Hugone comite propter praefati Milonis reconciliationem, qui tunc reus magni criminis erat adversum me; sed precibus Ymberti praesulis accepta terrae cultura a supradictis militibus, commissum illud (unde centum libras justo judicio exsolveret), dimisi. Has ego [al., ergo] terras circa muros ecclesiae sitas eidem ecclesiae concedo, ea videlicet libertate ut nullus in eis aliquam redhibitionem exigere praesumat: apud Parisios vero molendinum unum: in villa quae dicitur Alberti villare, terram quam ibi habebam: Noisiacum vero super Maternam situm, cum omnibus redditibus et redhibitionibus terrae, silvae, vinearum [Col. 1037D] atque pratorum: in territorio autem Meldensi villam nomine Anethum cum omnibus redditibus et redhibitionibus terrae, silvae, vinearum, atque pratorum: de redditibus quidem passionis, vieriae silvae atque liegii [al., leigii] omnem decimam. Item in pago Parisiensi Bongeias cum omnibus redditibus et redhibitionibus libere sibi adjacentibus. Sed et in pago Laudunensi Disiaci (excepto altari) dimidium cum praefatis possessionibus habeant, teneant, regant atque possideant. Illud ergo praetermitti nullatenus volo, quia praefatam ecclesiam ea firmitate munio, [Col. 1038A] quatenus in perpetuum regio jure ab omnibus fore concedatur libera, tam videlicet intra ambitum munitionis ejus, quam extra in procinctu illius, in teloneis, in fredis, in justitiis, in omnibus quaecunque jus nostri exigit fisci, nemo unquam illam inquietare audeat. Canonici etiam hanc potestatem habeant, ut, abbate obeunte, assensu fratrum, boni testimonii virum, nemine perturbante, restituant Verum etiam ut ea fisca firmamento teneantur stabili, hanc chartam in qua, me praecipiente, haec omnia scripta sunt, sigillo meo subterfirmavi. Ego ipse rex Henricus et regina pariter, et Philippus filius meus cum fratribus suis manu firmatam corroboravimus. Quam quidem Mainardus Senonum [Col. 1038B] archiepiscopus cum Ymberto Parisiorum praesule, aliique quam plurimi, tam pontifices quam laici principes confirmarunt et corroborarunt omnibus supra memoratis faventes. Si quis autem posthac privilegium hoc violare praesumpserit, primum sacrilegii sive tantae auctoritatis negligentiae reus duro anathemate feriatur, deinde nefandae praesumptionis irritus gravi census detrimento damnetur. Anno regni supra dicti regis XXVII.

[(7) 1Kb] Actum anno ab Incarnatione Domini 1060, indict. XV, Parisiis publice.

Signum Henrici regis. S. Philippi regis. S. Annae reginae. S. Mainardi archiepiscopi Senonensis. S. Gervasii Remensis archiepiscopi. S. Ymberti episcopi Parisiensis. S. Odolrici archidiaconi Parisiensis. S. [Col. 1038C] Balduini cancellarii. S. Voizelini capellani. S. Richardi capellani. S. Radulfi comitis. S. Thetbaldi de Montemorenci. S. Rainaldi camerarii. S. Albrici conestabularii. S. Willelmi seniscalci. S. Hugonis buticularii. S. Roberti coci. S. Radulfi Belvacensis. S. Yvonis subcamerarii. S. Walteri filii Berneri S. Amalrici Rufi. S. Willelmi fratris Baldrici. S Widonis Ambianensis episcopi. S. Walteri Meldensis episcopi. S. Elinandi Laudunensis episcopi. S. Frollandi Silvanectensis episcopi. S. Trecensis episcopi. S. Roberti filii comitis Balduini. S. Widonis Ponthivensis comitis. S. Baldrici. S. Engenulfi. S. Amalrici de Monteforti. S. Stephani praepositi. S. Framerici coci.



XI. Henricus rex ecclesias SS. Stephani, Juliani, Severini, et Bacchi canonicis Parisiensibus tradit. (An. inc.)
[Gall. Chr. VII, 31.]
[Col. 1038D]

In nomine sanctae et individuae Trinitatis, HENRICUS, gratia Dei Francorum rex.

Noverit posteritas omnium S. matris Ecclesiae fidelium et nostrorum, quod quidam Imbertus Parisiacensis Ecclesiae episcopus, nostrae serenitatis adierit praesentiam, rogans et obnixe postulans in quasdam ecclesias in suburbio Parisiacensi, nostrae potestati et antecessorum nostrorum antiquitus [Col. 1039A] mancipatas, S. Stephani scilicet, Juliani martyris, Severini solitarii, nec non et sancti Bachii, quarum quaedam olim abbatiarum dignitate sublimatae, et ideo receptaculum et stationem congregationi canonicorum praebentes S. Mariae, sed propter regni perturbationem rebus concessis spoliatae solitudini vacantes, parvum aut nullum antiquae possessionis retinuerant statum, praedictae congregationi concederemus. Sed quia apud nos pro suis meritis praedictus episcopus erat magnus, ejus voluntati nolentes aliquid derogare, concessimus ejus petitioni praedicta loca regali praecepto et liberalitate, eo pacto et conditione, ut quandiu Giraldus clericus earum possessor vixerit, sine inquietudine per assensum canonicorum totius congregationis teneat, [Col. 1039B] et post ejus excessum usibus canonicorum sine reclamatione mancipetur: et ibi pro remedio animae meae vel parentum meorum canonici aggregentur, qui pro statu et incolumitate regni nostri exorantes ad utrumque sufficiant, scilicet et ad stationem more solito reddendam ecclesiae, et ad serviendum canonice valeant communiter degere.



XII. Henricus rex abbatiolam S. Germani in Laia Ecclesiae Parisiensi concedit. (An. inc.)
[Gall. Chr. VII, 31.]

Cum vere gaudia immortalitatis sanctorum procul dubio neque aliis virtutum acquirantur obsequiis, et exhibitionibus eleemosynarum ad profectum [Col. 1039C] perveniatur animarum; cumque regiae dignitatis semper requirat officium sanctae matris Ecclesiae, si quod imminet, exterminare periculum, ipsiusque longeque propagare beneficium defunctorum patrum pietate collatum, nullomodo aeterni [Col. 1040A] vitare supplicii speramus incendium, si in quantum nostrae permittitur facultati, divinum cessamus explere ministerium. His igitur accensus monitis ego Henricus princeps licet non idoneus in regnum Francorum, Deo volente, constitutus, tam domini Imberti Parisiorum praesulis acquievi petitionibus, quam Christicolis omnibus tam futuris quam praesentibus reverentiam Christianae religionis debita nec non condigna veneratione colentibus. Sanctae matris supradictae feliciter a cunabulis educatis uberibus innotescere decrevi, ut abbatiolam quamdam in silva quae Lea dicitur, patris mei Rodberti clementia in honore S. Germani fabricatam, S. Parisiacensi Ecclesiae concederem. Quod, quia dignum videbatur annuens, oretaque corde benigno suscipiens, [Col. 1040B] cum consensu ac voluntate episcoporum atque abbatum, seu omnium comitumque militum meorum S. Dei Genitrici cum omnibus quae ad eam pertinent, ipsam abbatiolam contuli, ut quandiu loci illius praesides vivent, teneant, regant, nulloque nostrorum successorum auferente possideant, videlicet terram Filiolicurti et in pago Pinciaco altare Aureae vallis et in pago Valcasino altare Treci, in pago Belvacensi altare Borreti, et ecclesiam S. Marinae in insula Parisii, item praefato praesuli quae ad ecclesiam ipsam non pertinent in suburbio Parisii quatuor arpennos vinearum. Sed ut hoc nostrae clementiae donum nostris futurisque temporibus firmum habeatur, placuit nobis quatenus exinde praeceptum fieri juberemus, videlicet ut nec nostris, nec reliquis [Col. 1040C] post futurisque temporibus, aliquis hominum quodlibet ei impedimentum de iisdem rebus inferre praesumat. Et ut haec nostri praecepti auctoritas firmior habeatur, manu nostra subterfirmavimus, et sigilli nostri impressione signavimus.



CHUONRADUS II IMP. HUJUS NOMINIS INTER REGES SECUNDUS, INTER AUGUSTOS PRIMUS, COGNOMINE SALICUS (An. 1024-1039.)




[Col. 1039]
CHUONRADI II CONSTITUTIONES
(D. PERTZ Monumenta Germaniae historica, Leg. tom. II, p. 38.)



I. EDICTUM DE MANCIPIIS ECCLESIARUM [(1) 1Kb] . (Circa an. 1031.)
[Col. 1039C]

CHUONRADUS, Dei gratia Romanorum imperator Augustus, BERENHARDO duci, SIGIFRIDO comiti, BERNHARDO marchioni, salutem et gratiam.

[Col. 1040C] Quamvis pro totius rei publicae longe lateque procuranda utilitate, jugem debeamus sollicitudinem gerere, tamen ut pro ecclesiarum Dei statu sollertius invigilemus, nos obligatiores esse non ignoramus. Unde, quia sanctae Fardensis ecclesiae mancipia ceu bruta animalia pro quantulocunque pretio [Col. 1041A] hactenus venundata fuisse audivimus, non solum illam nefariam consuetudinem admiramur, verum etiam ut rem Deo hominibusque detestabilem exsecramur, maxime cum secundum canonicam auctoritatem nullius ecclesiae praedia vel mancipia, pro alia aliqua vicissitudine, nisi praedia pro praediis, mancipia pro mancipiis, pro aeque bonis vel melioribus debeant mutuari. Idcirco autem hujuscemodi morem sanctorum Patrum traditionibus repugnantem ulterius ibidem exerceri, nostra imperiali potestate interdicimus, et vobis quibus harum provinciarum regimen commisimus, sub Dei nostraeque gratiae obtentu imperamus, ut ubicunque, vel inter vestros vel alios ejusdem ecclesiae mancipia ita vendita inveniantur, illius loci episcopo vestro juvamine [Col. 1041B] reddantur, ea scilicet ratione, ut episcopus emptori tantum quantum pro eis dedit, restituat, et suae ecclesiae mancipia recipiat. Sin vero aliqua persona his parere noluerit, vestra judiciaria potestate eam distringite, donec huic nostro justissimo edicto vel coacta obediat. Ad evidentissimum itaque signum omnibus nostrae imaginis proponi praecepimus sigillum.


(L. S.)



II. CAPITULA DE BENEFICIIS [(2) 1Kb] . (An. 1037, Maii.)

Haec sunt capitula quae [1 1Kb] Conradus fecit in Roncalia [2 1Kb] de beneficiis. Constituit enim ut

[Col. 1041C] 1. Si post mortem domini vassallus vel post mortem vassalli heredes ejus per annum et diem steterint, quod dominum vel heredem ejus [3 1Kb] non adierint fidelitatem pollicendo, si tale sit beneficium, ut fidelitas praestanda sit investituram petendo [4 1Kb] , ipsum perdat [(3) 1Kb] .

2. Ut liceat dominis omnes alienationes feudi factas, nulla obstante praescriptione, revocare.

3. Similiter in ostandiciis [5 1Kb] petendis [(4) 1Kb] .

[Col. 1042A] 4. Item si clericus, habens beneficium a rege datum, non solum personae sed ecclesiae datum 6 1Kb] , ipsum per [7 1Kb] suam culpam perdat [8 1Kb] , vivente eo et honorem ecclesiasticum habente, ad regem pertineat, post mortem vero ejus ad successorem revertatur.



III. EDICTUM DE BENEFICIIS [(5) 1Kb] . (An. 1037, Mai 28.)

In nomine sanctae [9 1Kb] et individuae Trinitatis, Chuonradus Dei gratia [10 1Kb] Romanorum imperator Augustus. Omnibus sanctae Dei Ecclesiae nostrisque fidelibus, praesentibus [11 1Kb] scilicet et futuris, notum esse volumus, quod nos ad reconciliandos animos seniorum et militum, ut ad invicem semper [12 1Kb] inveniantur concordes, et ut fideliter et perseveranter nobis et [Col. 1042B] suis senioribus serviant devote, praecipimus et firmiter statuimus, ut nullus miles episcoporum, abbatum, abbatissarum, aut marchionum vel comitum, vel omnium qui beneficium de nostris publicis bonis [13 1Kb] aut de ecclesiarum praediis [14 1Kb] nunc tenet aut tenuerit vel hactenus injuste perdidit [15 1Kb] , tam de nostris majoribus walvassoribus [16 1Kb] , quam et eorum militibus, sine certa et convicta culpa suum beneficium perdat, nisi secundum constitutionem [17 1Kb] antecessorum nostrorum et judicium [18 1Kb] parium suorum. Si [19 1Kb] contentio fuerit [20 1Kb] inter seniores et milites [21 1Kb] , quamvis pares adjudicaverint illum suo beneficio carere debere, si ille dixerit hoc injuste vel odio factum esse, ipse suum beneficium teneat, donec [Col. 1042C] senior et [22 1Kb] ille quem culpat, cum paribus suis ante praesentiam nostram veniant, et [23 1Kb] ibi causa juste finiatur [24 1Kb] . Si autem pares [25 1Kb] culpati in judicio senioribus [26 1Kb] defecerint, ille qui culpatur suum beneficium teneat, donec ipse cum suo seniore et paribus [27 1Kb] ante nostram praesentiam veniant. Senior autem [28 1Kb] aut miles qui culpatur, qui ad nos venire decreverit, sex hebdomadas antequam iter incipiat, ei cum quo litigaverit [29 1Kb] innotescat [30 1Kb] . Hoc autem [(6) 1Kb] [Col. 1043A] de majoribus walvassoribus observetur [31 1Kb] . De minoribus vero in regno aut ante seniores aut ante nostrum missum eorum causa finiatur. Praecipimus etiam ut cum aliquis miles, sive de majoribus sive de minoribus, de hoc saeculo migraverit, filius ejus beneficium habeat [32 1Kb] . Si vero filium [33 1Kb] non habuerit, et abiaticum [34 1Kb] ex masculo filio reliquerit, pari modo beneficium habeat [35 1Kb] , servato usu majorum walvassorum in dandis equis et armis suis senioribus. Si forte abiaticum ex filio non reliquerit, et fratrem legitimum ex parte patris habuerit, si [36 1Kb] seniorem offensum habuit, et sibi vult satisfacere et miles ejus effici, beneficium quod patri sui [37 1Kb] fuit habeat [38 1Kb] . Insuper etiam omnibus modis prohibemus, ut nullus senior de beneficio suorum militum cambium aut [Col. 1043B] precariam aut libellum sine eorum consensu facere praesumat. Illa vero bona quae [39 1Kb] tenet proprietario jure, aut per praecepta aut per rectum libellum sive per precariam, nemo injuste eos disvestire audeat. Fodrum de castellis [40 1Kb] quod nostri antecessores habuerunt, habere volumus, illud vero quod non habuerunt [41 1Kb] nullo modo exigimus. Si quis hanc jussionem infregerit [42 1Kb] , auri libras centum componat, medietatem [Col. 1044A] camerae nostrae, et medietatem illi cui dampnum illatum est [43 1Kb] .

Signum [44 1Kb] domni Chuonradi serenissimi Romanorum imperatoris augusti.

Kadolohus cancellarius vice Herimanni archicancellarii recognovi.

Datum V Kalendas Junii, indictione 5, anno Dominicae Incarnationis 1037 [45 1Kb] , anno autem Chuonradi regis 13, imperatoris 11. Actum in obsidione Mediolani feliciter. Amen.



IV. RESCRIPTUM DE LEGE ROMANA [(7) 1Kb] . (An. 1038.)

Imperator CHUONRADUS [46 1Kb] Augustus [47 1Kb] Romanis judicibus [48 1Kb] .

[Col. 1044B] Audita [49 1Kb] controversia quae hactenus inter vos et Langobardos judices [50 1Kb] versabatur, nulloque termino quiescebat, sancimus ut quaecunque admodum [51 1Kb] negotia mota [52 1Kb] fuerint [53 1Kb] , tam inter Romanae urbis menia quam etiam de foris in Romanis pertinentiis, actore Langobardo [54 1Kb] vel reo [55 1Kb] , a vobis duntaxat Romanis legibus terminentur, nulloque tempore reviviscant [56 1Kb] .




[Col. 1043]
CHUONRADI II IMP. DIPLOMATA.



Chuonradi II privilegium pro abbatia Vuiscbiki. (Anno 1025.)
[ERHARD, Cod. diplom. Hist. Westphal., p. 87.]
[Col. 1043D]

C. In nomine sanctae et individuae Trinitatis, Chuonradus, divina favente clementia, rex.

Notum sit omnibus fidelibus nostris, tam praesentibus quam futuris, qualiter quaedam venerabilis abbatissa, nomine Abug, antecessorum nostrorum regum scilicet vel imperatorum scripta, suae ecclesiae, [Col. 1044D] quae est in Vuiscbiki collocata, tradita, in nostram praesentiam contulit, eademque ex nostra regali potestate confirmari ac corroborari quam humillime rogitavit. Cujus petitioni ita ut dignum est assensum prebentes, ob amorem Dei nostraeque remedium animae scilicet et per interventum Sigeberti sanctae Mindensis ecclesiae venerandi praesulis nec non et Berinhardi ducis caeterorumque nostrorum fidelium, jam dictam abbatissam una cum congregatione sibi subjecta omnibusque illuc rite [Col. 1045A] pertinentibus, in nostrum mundiburdium ac defensionem ex integro suscepimus. Praecipientes igitur jubemus ut nullus judex publicus neque aliquis ex judiciaria potestate homines praedictae ecclesiae liberos seu colonos, litos aut servos, in aliquo negocio distringere presumat, nisi tantum advocatus loci illius, habeantque sanctimoniales illae liberam potestatem per successionem temporis inter se sive aliunde abbatissam eligendi, nullius saeculari dominio subjectae, excepto nostro, qui earum defensor, Deo annuente, esse volumus.

Haec sunt predia quae pertinent ad supra dictam ecclesiam Viscbiki. In illo loco VI mansi pleni. Insuper etiam in his locis ita nominatis. Vuendredesa I. Vuigbaldeshusun IIII mansi. Benneshusun I mansus. [Col. 1045B] Haddeshusun I mansus. Tiadanhusun I mansus. Hainanhusun II mansi. Et in aliis locis ad ministerium ecclesiae Viscbiki XXVIIII mansi in pago Tilithi in comitatu Herimanni comitis, iterumque in pago Merstem in comitatu ejusdem comitis VIII mansi, et in pago Laginga VI mansi in comitatu Dodican, in pago Westfala in comitatu Heinrici comitis X et VIII mansi, et in comitatu Hrodwerkes VI mansi. Et in villa quae vocatur Hramnesberg II mansi, Fiahtthorpe I mansus, in Anion IIII mansi, et in comitatu Wirinhardi curtem nomine Thuliberh V mansi. In Tundirin VII mansi. In Hartingehusun villa integra. Et ut haec nostra confirmatio stabilis et inconvulsa permaneat, hanc nostri praecepti paginam inde conscriptam manu propria roborantes sigilli nostri [Col. 1045C] impressione insigniri jussimus.

Signum domni Chuonradi (L. M.) gloriosissimi regis.

Odalricus cancellarius vice Aribonis archicapellani recognovi.

Data II Id. Januar., indictione VIII, anno Dominicae Incarnationis 1052, anno autem domni Chuonradi secundi regnantis Io. Actum Corbeiae.



II. Chuonradi II privilegium pro monasterio Corbeiensi, petente Truchtmaro abbate. (Anno 1025.)
[ERHARD, ubi supra.]

C. In nomine sanctae et individuae Trinitatis, [Col. 1045D] Chuonradus, divina favente clementia, rex.

Notum sit omnibus Christi nostrique fidelibus praesentibus scilicet atque futuris, qualiter venerabilis abbas nomine Truchtmarus nostram adiit excellentiam, suppliciter orans ut nostra magnifica munificentia prospiceremus monasterio cui praeesse videretur, quod est constructum super fluvium Wisera in loco qui dicitur Nova Corbeia in honorem Dei et sancti Stephani protomartyris, ubi et beati Viti martyris pretiosa pignora servari noscuntur. Cujus petitioni rationabili propter divinum amorem et venerationem beatorum martyrum assensum praebentes, hos apices serenitatis nostrae circa ipsum monasterium fieri jussimus, per quos decernimus atque jubemus, praecipue ut potestatem monachi, [Col. 1046A] si necessitas venerit, habeant, abbatem eligendi de fratribus suis, et ut nullus episcopus aut judex publicus vel quilibet ex judiciaria potestate, nisi solus illius loci provisor et advocatus praedicti monasterii, in ecclesias aut loca vel agros seu reliquas possessiones praefati monasterii quas moderno tempore juste et rationabiliter possidere videtur, ad causas audiendas vel freda exigenda aut mansiones vel paratas faciendas aut fidejussores tollendos, aut ullas redhibitiones vel illicitas occasiones requirendas, aut homines ipsius monasterii tam ingenuos quam et servos vel litos injuste distringendos ullo unquam tempore audeat ingredi, vel ea quae supra memorata sunt penitus exigere aut actitare praesumat. Sed et de dominicatis mansis vel nunc habitis [Col. 1046B] vel post acquirendis, a reddendis decimis plenam idem monasterium habeat immunitatem, et, sicut hactenus fuit, ut dentur ad portam in susceptionem hospitum et peregrinorum, in quibuslibet episcopiis, pagis vel territoriis, vel omnibus quae ibidem propter divinum amorem et illius sancti loci venerationem collata fuerint, ut liceat ibidem Deo famulantibus sub nostrae immunitatis tuitione quieto ordine vivere ac residere, et melius illos dilectet omni tempore pro nobis et conjuge nostra atque stabilitate regni a Deo nobis collati, Domini misericordiam attentius exorare. Insuper etiam decimas vel decimales ecclesias in quibusque episcopiis ita teneant atque disponant, sicut sub antecessoribus nostris regibus videlicet et imperatoribus tenere per praecepta [Col. 1046C] visi sunt atque disponere. Episcopis vero quibus servitium et mansionatica debent tempore circuitus sui, secundum scripta sua singulis annis persolvant. Et ut haec auctoritas concessionis atque confirmationis nostrae firmior habeatur et per futura tempora a cunctis fidelibus sanctae Dei Ecclesiae nostrisque praesentibus et futuris melius credatur diligentiusque observetur, manu propria subter eam firmavimus et sigilli nostri impressione assigniri jussimus.

Signum domni Chuonradi (L. M.) regis invictissimi.

Odalricus cancellarius vice Aribonis archicapellani recognovi.

[Col. 1046D] Data XI Kal., Febr., indictione VIII, anno Dominicae Incarnationis 1025, anno vero domni Chuonradi secundi regnantis I.

Actum Goslare.



III. Chuonradi II Italiae regis diploma, quo confirmat jura monasterio Lucensi Sancti Pontiani. (Anno 1025.)
[MURATORI, Antiq. Ital. I, 93.]

In nomine sanctae et individuae Trinitatis, CHUONradus, divina favente clementia, rex, etc., qualiter domnus Ambrosius venerabilis abbas nostram supplex adiit celsitudinem, deprecans ut pro Dei amore suaque supplicatione monasterium quod restauravit quaedam matrona Willa vocata, mater vero Hugonis [Col. 1047A] inclyti marchionis, pro sua anima et pro animabus omnium Christianorum fidelium, Deo favente, foris murum Lucensis urbis, in honore sanctorum apostolorum Philippi et Jacobi, et sancti Pontiani martyris Christi, cujus gloriosum corpus ibidem requiescit, etc.

Signum domni Chuonradi regis invictissimi.

Hugo cancellarius vice Aribonis archicancellarii recognovi.

Hiatus Sigilli cerei deperditi.

Data IX Kalendas Maii, indictione VIII, anno Dominicae Incarnationis 1025, anno autem Domni Chuonradi secundi regnantis primo.

Actum est in Augusta civitate.



IV. Chuonradi I Romanorum imperatoris diploma, quo Guidoni II Farfensi abbati, ejusque monasterio bona ac jura quaecunque confirmat. (Anno 1027.)
[MURATORI, Rer. Ital. Script. II, II, 561.]
[Col. 1047B]

In nomine sanctae et individuae Trinitatis, CHUONRADUS divus Romanorum imperator Augustus.

Comperiat omnium solertia qualiter Guido venerabilis abbas monasterii Sanctae Mariae in comitatu Sabinensi constructi, in loco qui dicitur Acutianus, nostram adiens praesentiam, ostendit nobis nostrorum antecessorum regum vel imperatorum praecepta eidem monasterio facta, atque suppliciter postulans. . . . . . . eadem praecepta nostra imperiali ac praeceptali auctoritate confirmaremus. Nos vero [Col. 1047C] ejus justis postulationibus assentientes, confirmamus jam dicto monasterio quidquid in superioribus continetur praeceptis, prout juste et legaliter possumus, videlicet quidquid habere videtur in eodem territorio Sabinensi, id est. . . . . . in comitatu Hortano. . . . . . in comitatu Viturbiensi, cellam Sanctae Mariae juxta fluvium Minionem. . . . . . in comitatu Spoletano. . . . . . in comitatu Assisio. . . . . . in comitatu Ausimano. . . . . . in comitatu Senogalliensi. . . . . . in comitatu Camerino. . . . . . in comitatu Firmano. . . . . . in comitatu Asculano . . . . . . in comitatu Aprutiensi. . . . . . in comitatu Pinnensi. . . . . . in comitatu Balbensi. . . . . in comitatu Marsicano. . . . . . . . . Infra urbem [Col. 1047D] Romam ecclesiam Sanctae Mariae, et Sancti Benedicti cum cryptis et muris, et cum introitu et exitu illarum, et campo de Agonis. In civitate Tyburtina . . . . . . . . in comitatu Reatino. . . . . . in Amiterno, in comitatu Furconino. . . . . . omnia quae in integrum ad praedictum monasterium pertinere videntur juste et legaliter, aut ab aliis hominibus Deum timentibus acquisierit, aut ab his qui modo de rebus Ecclesiae injuste tenent, et quae in civitate Romana, aut in aliqua parte nostri regni Italici habere videtur, aut acquisierit, per hoc nostrum praeceptum eidem sancto loco confirmamus una cum terris, vineis. . . . . . atque pro Dei amore, nostraque animae salute eidem monasterio ministrantibus per hoc nostrum praeceptum perdonamus, [Col. 1048A] ut nullus eorum, aut suorum hominum deinceps freda, aut tributum donet, vel mansiones faciat invite, aut fidejussor sine suo velle existat, aut in aliquo donet portonaticum aut ripaticum, vel herbaticum, aut glandaticum, vel pontonaticum, tam de monachis quam clericis, quamque de hominibus super terras eorum residentibus, tam ingenuis quam libellariis, quam et servis. Ac eos sub nostra tuitione recipimus. Praecipientes ergo jubemus ut nullus dux, marchio, episcopus, comes, vicecomes, vel aliquis noster missus discurrens, sculdasius, gastaldius, nullaque nostri imperii magna parvaque persona, praedicti monasterii vel monachos aut aliquem fidelem inquietare, molestare, aut de his, quae supra scripta sunt, sine legali judicio divestire praesumat [Col. 1048B] . . . . . . et quidquid de praedicti monasterii possessionibus fiscus noster sperare potuerit, totum nos pro aeternae remunerationis praemio praedicto monasterio concedimus. . . . . . . . .

Signum domni Chuonradi serenissimi imperatoris Augusti.

Hugo cancellarius vice domni Haribonis archicancellarii recognovit.

Data V Kalend. Martii, anno Dominicae Incarnationis 1027, anno vero domni Chuonradi regnantis tertio, imperii quoque primo.

Actum Romae feliciter.



V. Chuonradi II Italiae regis ac primi inter Augustos praeceptum per quod monasterio sanctimonialium Lucensium Domini Salvatoris omnia illarum jura ac privilegia confirmat. (Anno 1027.)
[MURATORI, ubi supra, Antiq. Ital. II, 95.]
[Col. 1048C]

In nomine omnipotentis Dei, Chuonradus, aeterni munere Largitoris, rex.

Si aliquid locis divino cultui mancipatis largitatis nostrae munere conferimus, vel collata confirmamus, ad aeternae retributionis praemia nobis prodesse nequaquam diffidimus. Omnium igitur sanctae Dei Ecclesiae nostrorum praesentium atque futurorum notitiae pateat qualiter interventu dilectae conjugis nostrae Gislae, per hanc nostri praecepti paginam, prout juste et legaliter possumus, confirmamus et [Col. 1048D] corroboramus monasterio Domini Salvatoris, quod est infra muros urbis Lucae constructum, et ejusdem loci abbatissae, quae vocatur Alperga, cunctisque monachabus Domino ibi famulantibus . . . . . . ejus res et proprietates tam quas nunc habet quam inposterum habuerit, cum terris cultis et incultis, vineis, pratis, pascuis, silvis, piscationibus, servis et ancillis, aquis aquarumque decursibus, molendinis, omnemque substantiam, quam locus idem videtur habere. Statuimus etiam ut abhinc in posterum quidquid praefato monasterio per dationem religiosorum virorum, seu devotarum feminarum collatum exstiterit, sub nostri confirmatione praecepti. Volumus etiam ut praedictum monasterium nostris et futuris temporibus una cum omnibus rebus atque [Col. 1049A] familiis immune consistat ab omni publica functione et redhibitione. Et si quando abbatissa obierit, de eisdem ipsis eligant, quam bonae vitae invenerint. Praecipimus autem ut nullus judex publicus, vel ex judiciaria potestate aliqua infra illud monasterium seu ecclesias, villas aut reliquas possessiones quas nunc habet, vel in antea acquisierit, mansionaticum exigere, aut fidejussores tollere, aut homines ipsius monasterii, tam ingenuos quam servos, injuste distringere, aut inconsuetas occasiones requirendo eum ingredi praesumat. Sed liceat memoratae abbatissae, seu et his quae post eam ejusdem monasterii regimen habuerint, cum ancillis Dei ibi degentibus tranquille vivere, et monasticae conversationis propositum, quiete servare, ac pro salute nostra seu [Col. 1049B] regni stabilitate Dei misericordiam implorare. Si quis igitur hujus praecepti, quod non credimus, violator exstiterit, auri optimi libras mille se compositurum agnoscat, medietatem camerae nostrae, et medietatem praedictae Alpergae abbatissae sibique succedentibus. Quod, ut verius credatur et diligentius observetur, manu propria roborantes sigillo nostro jussimus insigniri.

Signum domni Chuonradi serenissimi regis.


Locus sigilli + cerei deperditi.

Hugo cancellarius vice domni Ariboni archiepiscopi et archicancellarii recognovit.

Datum anno Dominicae Incarnationis 1027, indictione IX, regni vero domni Chuonradi secundi regnantis II.

[Col. 1049C] Actum Veronae.



VI. Chuonradi Augusti I diploma, quo omnia jura ac bona confirmat Guinizoni abbati monasterii Sancti Salvatoris in Amiate Clusinae dioeceseos. (Anno 1027.)
[MURATORI, Antiq. Ital., V, 449.]

In nomine sanctae et individuae Trinitatis, CHUONRADUS, divina favente clementia, imperator Augustus.

Dignum est ut, qui prudenter Dei obsequia ordinare procurant, et, hoc ad stabilitatem nostram, corroboratione confirmaremus exposcunt, ut tanto libentius obaudiant quanto Deo placita intelligimus et prudentia, Deo protegente, bono studio ad effectum [Col. 1049D] perducere procuravimus. Igitur omnium fidelium sanctae Dei Ecclesiae ac nostrorum, praesentium scilicet et futurorum, comperiat solertia quia, dum nos dilecto fideli nostro Guinizoni abbati Coenobii Domini et Salvatoris in monte Amiate constructum ad regendum commiserimus, et ibidem neglecta Dei obsequia et procurationem Deo ibidem famulantium, praedecessorum suorum incuria, multis modis reperisset, studiosius decertavit congregationem monachorum Deo ibidem servientium regulariter corrigere, et solummodo divinis obsequiis deditos . . . . . . . ad sufficientiam suorum largiremus, quatenus praelati jam fati monasterii Domini Salvatoris, qui per tempora fuerint, ac successores illius abbates vel praepositi cum subjectis monachis, victum ibidem [Col. 1050A] Deo servientium in futurum sufficienter habere mereantur. Ob amorem Dei, remediumque animae nostrae, ac successorum nostrorum regum aut imperatorum, conferimus eis ad sufficientiam suorum cellam Sancti Benedicti in Bucino, curtem et plebem Sanctae Mariae in Lamule, curtem Sancti Stephani in Monticolo cum castro Montelatronis, curtem de Mustra cum castro Montenegro, curtem de Laminiana, cum Castro Montepenzutulo, sicut Ubertus ad manum suam detinuit, curtem Sancti Miniati, curtem Sancti Quirici in Piscinule, et Sancti Simeonis, et Sancti Peregrini, et curtem Sanctae Mariae de Offena cum rocca, quae vocatur Sanine, curtem de Palea, et Sancti Sebastiani, curtem Sancti Stephani in Tutona, curtem Sancti Clementis in [Col. 1050B] Titiniano cum terris, et angariales, curtem de Mussona cum terra de Redula majore et minore, et Bitena, et Canneta, et Herminula, medietatem de curte Sancti Lazari cum sua ecclesia, curtem de Feroniano, curtem de Citiliano, et curtem Sancti Salvatoris in Vigugnano, curtem Sancti Severi super Latum, et curticellam de Bisenzo, curtem Sancti Joannis in Vafriano, et Sancti Satenrani, curtem Sancti Columbani, et curtem Sancti Salvatoris in villa Racana, cellam Sanctae Mariae in Valeriano, curticella in Cartutule cum terra et vinea quae est prope fluvio Varano, curtem Sancti Salvatoris in Campagnatico, curtem Sancti Petri in Cervaria, et curtem Sancti Stephani in Viniano, curtem Sancti Severi in Paterna cum campo Albiniono, [Col. 1050C] curticella quae nominatur Croscule, et Curticella in Cursiniano cum omnibus pertinentiis et adjacentiis suis, cellam Sancti Petri in Latera, et cellam Sancti Petri in Garmarita cum Sancto Anastasio, cellam Sancti Savini, et Sanctae Restitutae, et Sancti Petri, et Sancti Stephani in Terquino, cellam Sanctae Mariae in Corgnitu per loca designata. De una parte ripa cum Petra, quae divisa est a ripa. De alia parte via publica, quae venit per portam, et terra Azonis filii Benzi cum suis consortibus. De quarta vero parte est terra, filii Alonis. Ea videlicet ratione ut ab hac in futurum praedicta sancta congregatio his omnibus denominatis cellulis et curtibus cum suis omnibus pertinentiis et adjacentiis, tantummodo [Col. 1050D] suis utilitatibus habentes, victum vestitumque regulariter sumentes ab ulla dilatione, solummodo divinis die noctuque persistant obsequiis, ac pro stabilitate totius imperii nobis a Deo commissi studeant exorare. Sed quod bono studio, bonaque voluntate fecimus, perennem habeat stabilitatem, petiit pietatem nostram ut eamdem ordinationem nostra confirmaremus conscriptione, sicut et fecimus. Denique etiam concedimus praedicto monasterio omnes decimas, frea et judiciaria, vel omnem compositionem et exhibitionem publicam ex omnibus manentibus desuper memoratis cellulis et curtibus ob remedium animae nostrae, successorumque nostrorum regum vel imperatorum, qui per tempora fuerint, ad portam ipsius monasterii conferendam [Col. 1051A] semper ad usus peregrinorum sustendandos in alimoniam et augmentum animae nostrae propter offensiones malorum ac pravorum hominum, quae sufferre minime sustentare potuerant. Quapropter eidem sancto loco hoc nostrum praeceptum fieri jussimus, per quod praecipimus, ut ab hac in futurum eadem sancta congregatio cum omni quietudine absque ullo publico repetita, ac rectoris loci ipsius subtracta easdem cellulas et curtes in suis utilitatibus ac necessitatibus habeant, et ordinent, faciant, et disponant, quatenus exinde sufficientiam habentes in divinis obsequiis, et nobis eorum famulatio perficiat sempiternale remedium. Si qua vero, quod futurum minime credimus, magna parvaque persona contra hoc nostrum, etc.

[Col. 1051B] Signum domni Chuonradi invictissimi imperatoris Augusti.

Hugo cancellarius vice domini Aribonis archiepiscopi et archicancellarii recognovit.

Data anno Dominicae Incarnationis 1027, regni vero domni Chuonradi secundi regnantis III, imperii ejus primo, indictione X.

Data in civitate Leoniana, Nonis Aprilis.



VII. Chuonradi imp. privilegium pro Ecclesia Paderbornensi. (Anno 1027.)
[ERHARD, Cod. diplom. Westph., p. 89.]

In nomine sanctae et individuae Trinitatis, CHUONRADUS, [Col. 1051C] divina gratia, Romanorum imperator Augustus.

Perpendimus atque consideravimus animas nostras peccatorum maculis offuscatas hoc multum posse juvare, nos ad divini honoris et gloriae majestatem Ecclesias Christi sublimare, aedificare, et de nostris rebus ditare, pariterque novimus ad nostrae imperialis potentiae dignitatem pertinere, eis qui nobis domi vel militiae bene servierint condignam servitutis remunerationem exhibere. Proinde noverint Christi nostrique fideles universi, qualiter nos, per interventum dilectissimae conjugis nostrae Gislae, nec non filii nostri Heinrici regis et Brunonis Augustensis episcopi et Herimanni marchionis et Egilhardi fratris sui, ad divinam gratiam et gloriam, pro remedio nostrae animae, Paderbrunnensi Ecclesiae [Col. 1051D] in honorem sanctae Mariae Dei Genitricis et sancti Chyliani martyris et sancti Liborii confessoris consecratae, ejusque provisori Meinwerco, qui nobis saepe et multum frequenter et fideliter servivit, quamdam curtem nomine Ervitte ad nostrum imperiale jus pertinentem, in pago Engere, in comitatu autem Marcwardi sitam, perpetualiter habendam tradidimus, cum mancipiis utriusque sexus omnibus ad hanc jure pertinentibus, cum caeteris quoque universis appendiciis, scilicet areis, aedificiis, terris cultis et incultis, pratis, pascuis, silvis, venationibus, viis et inviis, exitibus et reditibus, aquis aquarumve decursibus, piscationibus, molendinis, quaesitis et inquirendis, cum banno et mercato etiam [Col. 1052A] quod apud eamdem curtem solet haberi, et cum omni utilitate quae inde poterit pervenire. Et ut haec nostrae traditionis auctoritas firma omni permaneat aevo, hanc paginam inde conscriptam manu propria roborantes jussimus insigniri sigillo.

Signum domni Chuonradi invictissimi Romanorum imperatoris Augusti. (L. M.)

Odalricus cancellarius recognovit.

Data VII Idus Aprilis, indictione X, anno Dominicae Incarnationis 1027, anno autem domni Chuonradi II regnantis III, imperii vero I.

Actum Romae.



VIII. Chuonradi privilegium pro monasterio Corbeiae Novae. (Anno 1028.)
[ERHARD, Cod. diplom. Westph., pag. 90.]
[Col. 1052B]

C. In nomine sanctae et individuae Trinitatis. Chuonradus, divina favente clementia, Romanorum imperator Augustus.

Si piis petitionibus fidelium nostrorum, maxime quas pro Ecclesiis sibi commissis auribus nostris infuderint, benignum praebuerimus auditum, hoc procul dubio et ad praesentis imperii nostri statum, et ad aeternae beatitudinis praemium profuturum credimus. Unde omnium fidelium nostrorum tam praesentium quam et futurorum noverit solers industria, quia adiens excellentiam nostri culminis, Druthmarus venerabilis novae Corbeiae abbas, curtem quamdam Godelevesheim nuncupatam anteriori [Col. 1052C] tempore eidem monasterio questus est injuste fore sublatam. Detulit praeterea secum Arnolfi divi progenitoris nostri imperiale decretum, cui ejusdem curtis inerat concambia, inter eumdem imperatorem atque Bovonem praedicti monasterii Patrem peracta Cujus suggestioni fidem accommodantes, matronam quamdam Alvered vocatam, quae ipsam curtem velut haereditario jure tunc temporis possedit, ad palatium nostrum evocari praecepimus. Quae, dum prolata refellere nequivisset, praefatam curtem cum omnibus appendiciis, adnitentibus sibi filio Osdago patronoque suo comite Frithericho, praedicto venerabili abbati absque ulla controversia reddidit, atque hanc Hiddi monasterii advocatus jussu nostro [Col. 1052D] recepit. Post vero abbas clementia nostra provocatus eidem matronae saepedictam curtem alteramque Gimundian vocatam ac familias quasdam in villa Brumerinchthorp ea conditione beneficiavit, ut si quid post obitum ejus in iisdem possessionibus reperiatur, abbatis arbitrio disponatur. Filio vero ejus curtem nomine Imminghusun eo pacto concessit quatenus dum vivat hanc teneat, nisi hunc munificentia nostra alicubi prius promoveri contingat Post vero in jus monasterii redeat. Et ut hujus restitutionis auctoritas firmior perpetim credatur manu propria subtus roboratam sigilli nostri impressione jussimus insigniri.

Testes, Hunfridus archiepiscopus; Meinwercus episcopus; Godehardus episcopus; Sigifridus episcopus; [Col. 1053A] Odalricus cancellarius; Asculfus; Sigibertus; Bernhardus dux; Adalbero dux; Ernastus dux; Liudulfus comes et privignus imperatoris; Hiddi; Amulungus comes, et frater ejus Ecbertus; Wigger; Gerlo; Uffo; Tiammo; Poppo; Bern; Thiathard; Brun; Gebo.

Signum domni Chuonradi invictissimi Romanorum (L. M.) imperatoris Augusti.

Odalricus cancellarius vice Aribonis archicancellarii recognovit.

Data Kal. Jul., indictione XI, anno Dominicae Incarnationis 1028, anno autem domni Chuonradi II regnantis IV, imperii vero I.

Actum Magdeburch feliciter. Amen.



IX. Chuonradi privilegium pro Ecclesia S. Gorgonii. (Anno 1028.)
[ERHARD, Cod. diplom. Westph., p. 90.]
[Col. 1053B]

C. In nomine sanctae et individuae Trinitatis, CHUONRADUS, clementia divina favente, Romanorum imperator Augustus.

Noverit omnium sanctae Dei Ecclesiae fidelium nostrorumque praesentium scilicet ac futurorum industria, qualiter nos ob interventum ac petitionem dilectae conjugis nostrae Gislae imperatricis Augustae, et amantissimae nostrae prolis Heinrici regis, nec non Brunonis Augustensis venerabilis episcopi, fideli nostro Sigiberto Mindensi episcopo et ecclesiae cui ipse, Deo donante, praesidet, in honore sancti Petri principis apostolorum et sancti Gorgonii martyris [Col. 1053C] Christi constructae, quamdam silvam sitam singulariter in proprietate praediorum ejusdem Mindensis Ecclesiae, et in pago Entergowi, in comitatu vero Bernhardi ducis, cum consensu et collaudatione praefati ducis B. et sui fratris Detmari, caeterorumque civium in eadem silva usque modo communionem venandi habentium, in silvis, campis et paludibus, inter flumina Ossembeke et Alerbeke, usque in medium flumen Wermonon, et inde usque ad Northsulerecampon, ad cortem pertinens Sulegon nominatam forestari concessimus et banni nostri districtu circumvallavimus, ea videlicet ratione ut nemo ulterius in eodem foresto absque praelibati episcopi suorumque successorum licentia potestatem habeat venandi, sagittandi, retia aut laqueos ponendi, [Col. 1053D] aut ullo ingenio feras decipiendi, quae merito sub jure banni continentur. Si quis autem hujus nostri imperialis praecepti temerarius violator exstiterit, sciat se episcopo et suo advocato banni nostri summam compositurum. Et ut hoc verius credatur diligentiusque per futura annorum curricula observetur, hanc chartam inde conscriptam subtusque manu propria roboratam sigilli nostri impressione jussimus insigniri.

Signum domni Chuonradi invictissimi Romanorum imperatoris (L. M.) Augusti.

Odalricus cancellarius vice Aribonis archicapellani recognovit.

Data III Kal. Apr., indictione XII, anno Dominicae [Col. 1054A] Incarnationis 1028, anno autem domni Chuonradi secundi regnantis V, imperii vero I

Actum Ratispone.



X Chuonradi praeceptum pro monasterio S. Chiliani. (Anno 1030.)
[ERHARD, Cod. diplom. Westph., p. 91.]

C. In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Notum sit omnibus Christi fidelibus praesentibus scilicet atque futuris, qualiter nos ob interventum ac petitionem nostrae dilectae conjugis Gislae imperatricis videlicet Augustae, et amantissimae nostrae prolis Heinrici regis, nec non Meinwerchi Paterbrunensis [Col. 1054B] Ecclesiae episcopi, quoddam Berenhardi comitis praedium, Badperch dictum, cum mansis decem circa eumdem montem adjacentibus, in pago Nichterga et in comitatu Haholdi comitis situm, quod ideo haereditario jure in nostram potestatem successit, quia idem ipse B. comes spurius erat, quod vulgo Wanburtich dicunt, ad Paterbrunne praescripti episcopi monasterium in honore sanctae Mariae et sancti Chiliani martyris sanctique Liborii confessoris consecratum tradidimus, cum mancipiis utriusque sexus, villis, areis, aedificiis, agris, terris cultis et incultis, viis et inviis, pratis, pascuis, silvis, venationibus, aquis aquarumve decursibus piscationibus, molendinis, exitibus et reditibus quaesitis et inquirendis, nec non cum omnibus [Col. 1054C] appendiciis ad idem praedium jure pertinentibus, ea videlicet ratione ut in praescripti monasterii potestate perpetualiter existat. Et ut haec nostra traditio stabilis et inconvulsa omni permaneat aevo, hanc paginam inde conscriptam propriaque manu subtus roboratam sigilli nostri impressione jussimus insigniri.

Signum domni Chuonradi Romanorum imperatori (L. M.) invictissimi.

Odalricus cancellarius vice Aribonis archicapellani recognovi.

Data Kal. Junii, anno Dominicae Incarnationis 1030, indictione XIII, anno domni Chuonradi regnantis VI, imperii vero IV.

Actum Mersiburch feliciter. Amen.



XI. Pro Ecclesia Paderbornensi. (Anno 1031.)
[ERHARD, Cod. diplom. Westph., p. 91.]
[Col. 1054D]

C. In nomine sanctae et individuae Trinitatis CHUONRADUS, divina disponente gratia, Romanorum imperator Augustus.

Omnium Dei nostrique fidelium universitati notum esse volumus, qualiter nos, propter amorem coelestis patriae atque ob interventum ac petitionem dilectae conjugis nostrae Gislae imperatricis Augustae, nec non chari filii nostri Heinrici regis, et propter juge devotumque nobis servitium Meginwerchi sanctae Paderbrunnensis sedis venerabilis episcopi, [Col. 1055A] ecclesiae cui ipse, Deo donante, praesidet, in honore sanctae Dei genitricis Mariae beatique Chyliani martyris, nec non confessoris Christi Liborii constructae, illa praedia quae habuerunt Bernhart et soror ejus Hazecha in locis Alflaan et Etlinun sita, in pago Paderga, in comitatu Amulungi, cum aliis omnibus illuc pertinentibus, et cum omni utilitate quae vel scribi aut nominari ullo modo valet, cum mancipiis utriusque sexus, cum areis, aedificiis, agris, campis, terris cultis et incultis, pratis, pascuis, silvis, venationibus, aquis aquarumve decursibus, piscationibus, molis, molendinis, viis et inviis, exitibus et reditibus, quaesitis et inquirendis, perpetualiter habenda donavimus, ea ratione ut praefatus episcopus suique successores de eisdem praediis nobis [Col. 1055B] imperiali jure haereditatis liberam dehinc habeant potestatem quidquid sibi placuerit faciendi, ad utilitatem tamen ecclesiae suae omnium contradictione remota. Et ut haec nostrae traditionis auctoritas stabilis et inconvulsa omni permaneat aevo, hanc paginam inde conscriptam manu propria roborantes, sigillo nostro insigniri jussimus.

Signum domni Chuonradi invictissimi Romanorum (L. M.) imperatoris Augusti.

Odalricus cancellarius vice Aribonis archicapellani recognovit.

Data XIII Kal. Febr., indictione XIV, anno Dominicae Incarnationis 1031, anno vero domni Chuonradi II regnantis VII; imperii autem IV.

Actum Altstete.



XII. Pro Ecclesia Paderbornensi. (Anno 1031.)
[ERHARD, Cod. diplom. Westph., p. 92.]
[Col. 1055C]

C. In nomine sanctae et individuae Trinitatis. CHUONRADUS, Dei ordinante clementia, Romanorum imperator Augustus.

Omnium Dei nostrique fidelium universitati notum esse volumus, qualiter nos, divinae mercedis ob intuitum, nec non per interventum dilectissimae contectalis nostrae Gislae imperatricis Augustae simul etiam dilecti filii nostri regis Heinrici, et juge servitium Meginwerchi Patherburnensis Ecclesiae episcopi saepissime nobis fideliter impensum, eidem [Col. 1055D] ecclesiae in honore sanctae Dei genitricis Mariae ac sancti Chyliani martyris et sancti Liborii episcopi et confessoris constructae, praedium Bennanhusun, Ualabroch, Dadanbroch, situm in pagis Wetiga et Tilithi in comitatu Widukindi, cum omnibus ad ipsum praedium jure ac legaliter pertinentibus, cum mancipiis utriusque sexus, cum areis, aedificiis, agris, campis, terris cultis et incultis, pratis, pascuis, silvis, venationibus, aquis aquarumve decursibus, piscationibus, molis, molendinis, viis et inviis, exitibus et reditibus, quaesitis et inquirendis, seu cum omni utilitate, quae vel scribi aut nominari ullo modo potest, in proprietatem condonavimus, et de nostro jure ac dominio in ejusdem Ecclesiae jus ac dominium omnino transfundimus, [Col. 1056A] ea videlicet ratione, ut praenominatus episcopus ejusque successores de eodem praedio liberam posthac potestatem habeant tenendi, commutandi vel quidquid sibi utilitatis Ecclesiae placuerit faciendi, omnium hominum contradictione remota. Et, ut nostrae traditionis auctoritas stabilis et inconvulsa per antiqua saeculorum curricula permaneat, hanc paginam inde conscriptam manu propria roborantes, sigilli nostri impressione jussimus sigillari.

Signum domni Chuonradi invictissimi Romanorum imperatoris (L. M.) Augusti.

Odalricus cancellarius vice Aribonis archicapellani recognovi.

Data XI Kal. Martii, indict. XIV, anno Dominicae [Col. 1056B] Incarnationis 1031, anno vero domni Chuonradi II regnantis VII, imperii autem IV.

Actum Goslare



XIII. Pro Ecclesia Paderbornensi. (Anno 1031.)
[ERHARD, Cod. diplom. Westph., p. 93.]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Si ulli ex nostris pontificibus sui fidelis servitii non immemores aliquid ex iis quae nostri juris deputantur benigno animo impendimus, eum postea in nostro oramine et servimine promptiorem et [Col. 1056C] multo studiosiorem existere procul dubio credimus. Quapropter omnibus Christi nostrique amatoribus praesentibus scilicet ac futuris perspicuum esse volumus, qualiter Wicilo nostram adiit serenitatem, humiliter rogans ut praedium Sannanabiki dictum, in istis villis Hornan. Frodinctorp. Vinesbiki Rafseti. Knechtahusen. Buckinhusen. Bennanhusen Scuni. Berchem. Homan. Holthusen. situm, sua uxorisque suae Odae filiaeque suae Ceciliae nec non Gerburch filiique ejus Odonis petitione ac collaudatione, ad nostram imperialem manum recipere curaremus, praedium Zurici quod nostrae fuit pro prietatis illorum econtra subjugantes ditioni. Horum igitur desiderio primatum nostrorum satisfacientes consilio, id quod illorum jus quod nostri [Col. 1056D] erat juris amicabiliter remisimus. Transactis autem ita viis omnibus, praedictum praedium Sannanabiki, quod tunc nostrae judicabatur esse proprietatis, in comitatu Widukini in pago Wetiga situm, cum omnibus utilitatibus ad idem pertinentibus, areis, aedificiis, agris, terris cultis et incultis, pratis, pascuis, campis, silvis, venatibus, aquis aquarumve decursibus, piseationibus, molis, molendinis, viis et inviis, exitibus et reditibus, quaesitis et inquirendis; ob amabilem conjugis nostrae Gislae imperatricis Augustae interventum, et ob minime denegandam dilectissimae prolis nostrae Heinrici regis petitionem, nec non Herimanni marchionis, Meinwerco venerabilis vitae episcopo suaeque ecclesiae in sanctissimae Dei genitricis Mariae et pretiosissimi [Col. 1057A] martyris Chyliani nec non gloriosissimi confessoris Liborii honorem constructae, eo tenore in proprium tradidimus, ut ipse suique successores de eodem liberam deinceps habeant potestatem tenendi, tradendi, vendendi, commutandi, vel quidquid placuerit sibi faciendi, ad utilitatem tamen praedictorum sanctorum Ecclesiae. Recordati sumus namque non in hoc tantum, sed in aliis sibi adhuc, Deo volente, a nobis tradendis praediis, quod suum assiduum servitium devotius et caeteris nostris pontificibus frequentius, non quasi uno, sed fere in omni tempore certum habuimus. Et ut haec nostrae traditionis auctoritas stabilis et inconvulsa per labentia temporum curricula observetur, hoc praeceptum inde conscriptum subtus manu propria confirmavimus et [Col. 1057B] corroboravimus ac sigilli nostri impressione diligentius insigniri praecepimus.

Signum domni Chuonradi invictissimi Romanorum imperatoris Augusti. (L. M.)

Odalricus cancellarius recognovit.

Data III Non. Augusti, indictione XIV, anno Dominicae Incarnationis 1031, anno autem domni Chuonradi II regnantis VII, imperii vero V.

Actum Immeteshusun.



XIV. Chuonradus I imperator Hubaldo Cremonensi episcopo jura varia, et comitatum ipsius civitatis confirmat. (Anno 1031.)
[MURATORI, Antiq. Ital. II, 73.]
[Col. 1057C]

In nomine sanctae et individuae Trinitatis, Chuonradus, divina favente clementia, Romanorum imperator Augustus.

Si sancta ac venerabilia loca sublimare ac defensare studuerimus ad regni nostri statum hoc pertinere procul dubio non ambigimus. Quapropter nostrorum fidelium praesentium scilicet ac futurorum noscat universitas, Hubaldum, sanctae Cremonensis Ecclesiae venerabilem antistitem, interventu dilectissimae conjugis nostrae Gislae imperatricis, nostram humiliter adiisse clementiam, postulans ut pro Deo et animae nostrae remedio praecepta a decessoribus nostris suae Ecclesiae concessa confirmaremus ac roboraremus. Cujus dignis petitionibus [Col. 1057D] annuentes, prout juste et legaliter possumus, ea firmamus et corroboramus. Ita ut quidquid curaturae, telonei, portatici, seu ripatici, et comitatum infra praenominatam civitatem, seu extra per quinque milliariorum spatia, sicut in ejusdem Ecclesiae praeceptis continetur, teneat, habeat, firmiterque possideat tam ipse quam et sui successores. Praeterea alias consuetudines, quas sui antecessores ad illam potestatem pertinentes, et angarias quondam habuerunt, et fotrum de ipsa civitate, quod ad nostrum servitium colligi usus fuit, et porcos Arimannorum, et albergarias; similiter praecipimus ut ipse, suique successores perpetuis temporibus exigant. Praecipimus itaque atque jubemus ut nullus dux, comes, etc.

[Col. 1058A] Signum domini Chuonradi serenessimi imperatoris Augusti.

Bruno cancellarius ad vicem Aribonis Magontini archiepiscopi et archicancellarii recognovi.

Datum III Kalendas Martii, anno Dominicae Incarnationis 1031, indictione XIV, anno autem domni Chuonradi VI regnantis, imperantis vero IV.

Actum Goslare feliciter. Amen.



XV. Chuonradus II rex, imperator I, Hubaldo Cremonensi episcopo, ejusque Ecclesiae, omnia privilegia et bona confirmat. (Anno 1031.)
[MURATORI, Antiq. Ital. I, 417.]

In nomine sanctae et individuae Trinitatis, CHUONRADUS, [Col. 1058B] divina favente clementia, Romanorum imperator Augustus.

Si sancta et venerabilia loca, etc. Quocirca omnium sanctae Dei Ecclesiae fidelium, nostrorumque praesentium scilicet ac futurorum noverit universitas Hubaldum, venerabilem Sanctae Cremonensis Ecclesiae antistitem, obtentu dilectae imperii nostri consortis Gislae imperatricis gratissimae, celsitudinis nostrae clementiam obnixe humiliterque postulasse quatenus pro Dei amore, nostrique imperii salute, nostra imperiali auctoritate praecepta a decessoribus nostris regibus, atque imperatoribus, maxime Berengario, Rodulpho, nec non divae memoriae Ottonibus, ac Henrico, magnificis imperatoribus Augustis, [Col. 1058C] suae Ecclesiae concessa confirmaremus et roboraremus. Cujus dignis petitionibus annuentes, prout juste et legaliter, etc., confirmamus et corroboramus eidem sanctae Cremonensi Ecclesiae quidquid curaturae, telonei, atque portatici, seu ripatici, aliquo ingenio de jam fata Cremonensi civitate ad publicam functionem pertinuit tam de parte ipsius civitatis comitatus, quam de parte cortis Sexpilas, nec non ripas et piscarias a Vulpariolo usque ad caput Abdue cum molendinis et molatura eorum, scilicet per unumquemque molendinum grani modios Cremonenses quinque, atque cum uniuscujusque navis solito censu, per unamquamque navim videlicet salis orales quatuor, sicut continetur in notitiis ante praesentiam Cessonis diaconi, et domni Ottonis imperatoris [Col. 1058D] missi, et Heriberti cancellarii, Cremone in placito residentium factis, et auctoritate ac jussione praelibati domni Ottonis imperatoris legaliter roboratis; et palificturae denariis quatuor, seu cum persolutione omnium navium, et cum curatura omnium negotiorum, qui fiunt in praedicta ripa tam ab incolis civitatis quam ab aliis aliunde ad negotium venientibus, seu cum omnibus Ecclesiae rectitudinibus ac consuetudinibus. Districtionem vero civitatis intus et extra per quinque milliariorum spatia, etc. Si quis igitur, etc.

Signum domini Chuonradi serenissimi imperatoris Augusti.

Bruno cancellarius ad vicem Aribonis Magontini archiepiscopi et archicancellarii recognovi.

[Col. 1059A] Datum III Kalendas Martii, anno Dominicae Incarnationis 1031, indictione XIV, anno autem domni Chuonradi II regnantis sexto, imperii vero IV.

Actum Goslare feliciter. Amen.



XVI. Litterae Chuonradi I imperatoris ad cives Cremonenses, ut episcopo Cremonensi de quibusdam querelis satisfaciant. (Circiter annum 1031.)
[MURATORI, Antiq. Ital. VI, 53.]

CHUONRADUS, gratia Dei Romanorum imperator Augustus, omnibus civibus Cremonensibus salutem.

Volumus et firmiter jubemus ut pecuniam, quam promisistis vestro seniori episcopo pro scaccho et incendio et praeda quam fecistis super illius castella, [Col. 1059B] adimpleatis, si de nostra gratia curatis. Terram vero Ecclesiae, sicut Landulfus episcopus tempore domni imperatoris Henrici tenuit, volumus, ut iste vester senior similiter quiete teneat. De silvis autem Ecclesiae quae in circuitu sunt, unde illi quotidie contrarium facitis, et utimini contra ejus voluntatem, jubemus, ut non vos amplius intromittatis, si talem censum ei non dederit, sicut Mediolanum et Papia atque Placentia. Osbertum, neque illius pares, contra voluntatem vestri senioris, nullo modo teneatis, si unquam gratiam nostram habere cupitis. Homicidas et latrones, qui infra civitatem sunt, de quibus episcopus legem et justitiam facere vult, per rectam fidem ante praesentiam ejus conducatis, et eos legaliter judicare adjuvetis.



XVII. Pro Ecclesia Paderbornensi. (Anno 1032.)
[ERHARD, Cod. diplom. Westph., p. 92.]
[Col. 1059C]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Noverit omnium Dei nostrique fidelium praesentium scilicet ac futurorum industria, qualiter nos fideli nostro Meginwerco Paderburnensi episcopo et Ecclesiae cui ipse, Deo donante, praesidet, ob interventum et petitionem dilectae conjugis nostrae Gislae imperatricis Augustae et amantissimae nostrae prolis Heinrici regia et Egilberti Frisingensis Ecclesiae [Col. 1059D] venerabilis episcopi, nec non ob suum frequens et devotum servitium, quamdam nostrae proprietatis curtem Gardenebiki nominatam, situm in pago Lacni in comitatu Herimanni comitis, cum omni sua integritate, vel quidquid praedii habuimus in villis Hwinadal, Molduggane, Liudulveshusun, situm in eodem pago et in comitatu praenominati H. comitis, cum omnibus ad idem pertinentibus, cum areis, aedificiis, mancipiis utriusque sexus inibi habitantibus, agris, terris cultis et incultis, pratis, pascuis, campis, silvis, venationibus, aquis aquarumve decursibus, piscationibus, molis, molendinis, viis et inviis, exitibus et reditibus, quaesitis et inquirendis, seu cum omni utilitate quae aut scribi aut nominari potest, in proprium tradidimus et de [Col. 1060A] nostro jure ac dominio in suum jus atque dominium omnino transfundimus, eo quoque tenore, ut praedictus fidelis noster M. episcopus, sive longe sive prope sit, nos suae servitutis non immemores esse recognoscat, et ut ipse suique successores de supra nominatis praediis liberam deinceps potestatem habeant tenendi, tradendi, vendendi, commutandi, vel quidquid placuerit faciendi ad usum tamen praenominatae suae Ecclesiae in honore sancti Liborii constructae et consecratae. Et, ut haec nostrae traditionis auctoritas stabilis et inconvulsa omni tempore perseveret, hoc praeceptum inde conscriptum subtusque manu propria roboratum sigilli nostri impressione insigniri jussimus.

Signum domni Chuonradi invictissimi Romanorum [Col. 1060B] imperatoris Augusti. (L. M.)

Odalricus cancellarius ad vicem Bardonis archiepiscopi recognovit.

Data XV Kal. Febr., indictione XV, anno Dominicae Incarnationis 1032; anno autem domni Chuonradi II regnantis VIII, imperii vero V.

Actum Hiltiwardeshusun feliciter. Amen.



XVIII. Pro Ecclesia Paderbornensi. (Anno 1032.)
[ERHARD, Cod. diplom. Westph., p. 94.]

C. In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Quia nos, divina disponente clementia, caeteris [Col. 1060C] supereminemus mortalibus, oportet ut cujus munere praecellimus, ejus quoque voluntati omnibus modis parere studeamus. Quapropter omnibus Christi nostrisque fidelibus praesentibus scilicet ac futuris notum esse volumus, qualiter nos ob interventum ac petitionem dilectae conjugis nostrae Gislae imperatricis Augustae et filii nostri Heinrici regis, et Egilberti Frisingensis Ecclesiae episcopi, fideli nostro Meginvercho Bodrebrunnensi venerabili episcopo, et ecclesiae in honore sanctae Dei genitricis Mariae et sancti Chyliani martyris et sancti Liborii confessoris constructae et consecratae, cui ipse, Deo donante, praesidet, omnem potestatem comitatus, quam Herimannus comes in istis tribus pagis, Auga, Netega, Hessiga habet, cum omni jure ad eumdem [Col. 1060D] comitatum juste ac legaliter pertinente, et omnia praedia in eisdem pagis ad nostras manus habita et postmodum acquirenda, cum omnibus ad eadem merito aspicientibus, cum areis, aedificiis, mancipiis, agris, terris cultis et incultis, pratis, pascuis, campis, silvis, venationibus, aquis aquarumve decursibus, piscationibus, molis, molendinis, viis et inviis, exitibus et reditibus, quaesitis et inquirendis, seu cum omni utilitate quae ullo modo inde provenire poterit, per hoc nostrum imperiale praeceptum in proprium donavimus atque largiti sumus, omnium hominum contradictione remota, eo quoque tenore ut praedictus fidelis noster M. episcopus, sive longe sive prope sit, nos suae servitutis non [Col. 1061A] immemores esse recognoscat, et ut ipse suique successores de eisdem praediis liberam deinceps potestatem habeant tenendi, tradendi, vendendi, commutandi, vel quidquid placuerit faciendi, ad usum tamen praenominatae Ecclesiae. Haec vero donationis auctoritas ut in Dei nomine pleniores obtineat firmitates, manu propria subtus eam firmavimus, sigilloque nostro insigniri jussimus.

Signum domni Chuonradi invictissimi Romanorum imperatoris (L. M.) Augusti.

Odalricus cancellarius ad vicem Bardonis archiepiscopi recognovit.

Data XV Kal. Feb., indictione XV, anno Dominicae Incarnationis 1032, anno autem domni Chuonradi II regnantis VIII, imperii vero V.

[Col. 1061B] Actum Fritislare feliciter. Amen.



XIX. Pro Ecclesia Paderbornensi. (Anno 1032.)
[ECHARD, Cod. diplom. Westph., p. 95.]

C. In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Sicut nos ex promptis et assiduis servitiis fidelium nostrorum gaudemus, ita quoque dignum et justum esse nobis videtur ut eos de condignis suis praemiis gaudere faciamus. Quapropter comperiat omnium Dei nostrique fidelium praesentium scilicet ac futurorum industria, qualiter nos ob interventum ac petitionem [Col. 1061C] dilectae conjugis nostrae Gislae imperatricis Augustae, et charissimi filii nostri Heinrici regis, fideli nostro Meginwercho venerabili episcopo et ecclesiae cui ipse, Deo donante, praesidet, in honore sanctae Dei genitricis Mariae et sancti Chyliani martyris sanctique Liborii egregii confessoris constructae, sex mancipia, quorum haec sunt nomina: Thiethardus pbr., Liuza, Heregrim, Ethilier, Athaluuard, Wieburch, cum omnibus suis substantiis per hoc nostrum imperiale praeceptum perpetualiter in proprium tradidimus et de nostro jure ac dominio in suum jus atque dominium omnino transfudimus atque largiti sumus, eo quoque tenore, ut praedictus fidelis noster Meginwerchus episcopus suique successores de eisdem [Col. 1061D] mancipiis liberam deinceps potestatem habeant vendendi, tradendi, commutandi, vel quidquid sibi placuerit faciendi, ad usum tamen suae Ecclesiae Bodrabrunnensi nominatae. Et ut haec nostrae traditionis auctoritas plenas in Dei nomine habeat firmitates, hanc chartam inde conscriptam subtusque manu propria roboratam, sigillo nostro insigniri jussimus.

Signum domni Chuonradi invictissimi Romanorum imperatoris (L. M) Augusti.

Odalricus cancellarius vice Bardonis archiepiscopi recognovit.

Data XII Kal. Sept., indictione XV, anno Dominicae Incarnationis 1031: anno autem domni Chuonradi secundi regnantis VIII, imperii vero VI.

Actum Magadebure.



XX. Chuonradi imp. privilegium pro monasterio S. Martini. (Anno 1033.)
[ERHARD. Cod. diplom. Westph., p. 96.]
[Col. 1062A]

C. In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Si in monasteriis construendis studium habuerimus aut aliis in idem conspirantibus votum praebuerimus assensum, non solum ad temporalis, verum etiam ad aeterni regni commodum hoc nobis profuturum esse non ambigimus. Quapropter notum sit [Col. 1062B] omnibus Christianae religionis, praesentibus scilicet atque futuris, qualiter nos ob interventum ac petitionem dilectae conjugis nostrae Gislae imperatricis videlicet Augustae, et amantissimae nostrae prolis Heinrici regis, nec non Aribonis Mogontinensis Ecclesiae archiepiscopi et Piligrimi Coloniensis Ecclesiae archiepiscopi, simul etiam cum consensu omnium nostrorum fidelium qui tunc temporis ibi adfuerunt, Sigeberto Mindunensis Ecclesiae episcopo, inibi construendi monasterii in honore sancti Martini licentiam concessimus. Insuper omnium noverit industria, qualiter ejusdem sedis episcopus curtiferum I in quo idem monasterium et claustrum coemeteriumque sunt constructa, et curtifera VI ex utraque parte monasterii, et salice telluris III mansos cum sui juris [Col. 1062C] praedio, id est mansis XII de monasterii Sancti Petri proprietate in istius Sancti Martini monasterii jus ac potestatem commutaverat. In loco enim Hildiwardingahusun dicto et in aliis villis ad eumdem locum jure pertinentibus VII pro commutatione dedit mansos, et in Chizzindorf II mansos; in Lohe I m.; in Westirbracha I m. Et in his IV locis XXV mancipia. Fratribus autem ad idem saepedictum monasterium Deo servientibus in utilitatem tradidit quoddam praedium Chemmin dictum, quod ob interventum nostrae dilectae conjugis G. nostraeque prolis H. regis de nostro jure in suum jus atque potestatem suscepit. Insuper etiam ad Rotherisdorfa vini decimationem, quam de nobis acquisivit, in eorumdem fratrum usum [Col. 1062D] concessit. Aliud autem in eodem loco vinetum suis in utilitatem decrevit successoribus, ea videlicet ratione, ut in vini decimatione nullam injustitiam aut molestiam inferant fratribus, et quando de illo bibant vino hoc intendant, quia prius ad omnem episcopatum suum tantum non habuerunt vini quantum scyphus capere potest, ideoque frequentiores sint ad Deum intercessores nostri dilectaeque conjugis nostrae G. et prolis nostrae H. regis, quorum petitione haec ipsa vineta S. praelibatae sedis episcopo in proprietatem tradidimus. Quin etiam idem episcopus ad praescriptum Sancti Martini monasterium alia quae sui juris erant loca tradidit, id est Egisberun, Wolgatingahusun, in Diotanhusun I mansum et utilitatem silvae, et tale praedium quale [Col. 1063A] habuit ad Nianburg. Insuper etiam ad Ubhusen III m; in Loha I m; in pago etiam Lainga in villis Triburin, Stocheim, Helingaburstalla, Holinbeke, VI m; in pago quoque Marstem in villa quae dicitur Brunhildisfort II m, et in Hupida I m, et in Oribe II m, et in Volkeressun II m, in pago Cizide; in villa Herisivroda II m; in Munnere I m, cum utilitate salis. Item in Munnere curtiferum I cum utilitate salis; in Bodukun I m; in Beddure I m; in Hemezungahusum I m; in Helan V m; in Uanebeke I m; in Fridegerssun I m; in Nisinun II m, in Lierbeke I m; ad Folchardesdorf utilitatem silvae cum tribus curtiferis, in Hervide I m; in Hemmincburun IV m; Uvoluaradingahusun curtiferum I cum utilitate silvae. In Eildissun curtiferum I cum utilitate silvae; in Haddenhusun [Col. 1063B] dimidium mansum; in Ekishusun II m; in Nitalstete I m; in Rodun I m; in Holzhusun III m; in Lippeke curtiferum I cum utilitate silvae. In Retbere dimidium m; in Sueverdun IV m, et salicae telluris II m, et dimid.; in Honredere VI m, et dimid.; in Eddorunhusun II m; in Morsilen unum mansum; in Nitalstete X m; cum omni utilitate illuc pertinenti; in Weluen IV m; ad haec praenotata loca omnia praedia quae tunc temporis sub suo jure habuit aut postea acquisivit, vel etiam justo concambio horum praedictorum locorum commutatione, vel alia juris ordinatione, recepit praeter illa quae ad alia delegaverat monasteria, ad praefatum Sancti M. monasterium, cum mancipiis, villis, areis, aedificiis, agris, terris cultis et incultis, viis et inviis, exitibus et reditibus, [Col. 1063C] quaesitis et inquirendis, pratis, pascuis, silvis, venationibus, aquis aquarumve decursibus, piscationibus, molendinis et utilitate silvarum, nec non cum omnibus appendiciis quae dici aut nominari possunt, tradidit perpetualiter ibi existenda. Sed ut idem monasterium in majori securitate esset positum, et ut bona illuc data minus ab ejus successoribus vel ab aliis dissiparentur, in mundiburdio monasterii Sancti Petri collocavit, et ut per singulos annos eidem monasterio censum, id est V solidos, solvas, decrevit. Quin etiam constituit ut semper in festivitate sancti M. ejusdem sedis episcopus cum fratribus monasterii Sancti P. ad praedictum monasterium veniat ut solemnia missarum celebret et alia ostendendo charitatem [Col. 1063D] adimpleat. At si aliquid aliud ipsum adesse impediat, fratres ibi conveniant et eadem simul faciant, ut hoc modo concordia et amicitia inter illos solidetur. Et per hanc mutuae charitatis exhibitionem in Dei servitio unanimes coaptentur. Ad haec notum sit omnibus, qualiter id ipsum Sancti M. monasterium et fratres inibi Deo servientes sub nostra imperiali filiique nostri H. aliorumque nostrorum successorum tuitione defendi volumus, sic scilicet ut nullus ejus successor potestatem habeat, bona ejusdem monasterii aliquo modo destruere aut aliquid de bonis eisdem auferre, quia praescriptus episcopus S. idem monasterium a fundamento aedificare coepit et nulla alia praedia illuc tradidit, nisi quae de nostro dono in suum jus acquisivit aut per se absque ulla contradictione [Col. 1064A] proprietatis jure tenuit. Idcirco si quis ejusdem destructor est monasterii aut praedictorum dissipator bonorum, vere sciat quia eidem monasterio fratribusque ibidem Deo servientibus in nobis nostrisque successoribus certum est inde refugium. Et, ut hoc nostrae concessionis praeceptum per omne tempus stabile permaneat et inconvulsum, hanc paginam inde conscriptam subtusque manu propria corroboratam, sigilli nostri impressione jussimus insigniri.

Signum domni Chuonradi Romanorum imperatoris (L. M.) invictissimi.

Burchardus cancellarius vice Pardonis archicapellani recognovit.

Data VI Non. Jul.; anno Dominicae Incarnationis [Col. 1064B] 1033, indictione I; anno autem domni Chuonradi H regnantis IX, imperantis vero VI.

Actum Mersiburch feliciter. Amen.



XXI. Chuonradi praeceptum pro Ecclesia Paderbornensi. (Anno 1033.)
[ERHARD, Cod. diplom. Westph., p. 98.]

+ C. In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Notum sit omnibus Christi nostrique fidelibus, praesentibus ac futuris, qualiter antecessor noster beatae memoriae Heinricus imperator, cujus semper animus in Dei Ecclesiis meliorandis et amplificandis invigilavit, Paderbrunnensis paupertatem miseratus [Col. 1064C] Ecclesiae, multa ei bona tam in praediis quam in aliis facultatibus larga manu pro Dei amore dilectique sibi praesulis Meginwerci assiduo et devotissimo obsequio contulit. Inter quae etiam comitatum Duodiconis quondam comitis eidem Ecclesiae imperiali munificentia legitime donavit, tradidit, delegavit. Illo autem antecessore nostro defuncto, nos qui loco illius in regnum surreximus, per suggestionem Magontini praesulis, eumdem comitatum a praefata Ecclesia tulimus, et in jus Magontinae Ecclesiae, rudes adhuc in regno, injusto persuasi consilio irrationabiliter transtulimus et transmutavimus. Imperiali autem nostra potestate, Dei gratia, magis magisque in regno confirmata et corroborata, Meginwercus [Col. 1064D] praesul imperatorum devotissimus servitor et amator, Marthae sedulis satagens obsequiis, non cessavit, non quievit supplicando, serviendo, quoadusque nos, omnipotentis Dei in cujus manu corda sunt regum commoniti instinctu, dilectaeque conjugis nostrae Gislae nec non Heinrici filii nostri magnifici regis interventu, Ecclesiae suae scilicet Paderbrunnensi, totum Bernhardi comitis quondam comitatum, qui situs est in locis Hesse, Nitergo, Netgo, Ohteresgo, legitima traditione reddidimus, restituimus, redonavimus. Praecaventes autem nos et praecogitantes, ne aliqua postmodum inter ipsas Ecclesias de hac re controversia fieret et discordia, Magontinae Ecclesiae comitatum, qui situs est in Cluvinga propter pacis confirmationem imperiali nostro jure concessimus, [Col. 1065A] et hoc nostra parte ita est compactum sicque definitum, ut neutra Ecclesiarum illarum aliquod de praedictis rebus sibi inquisitis aliquomodo patiatur detrimentum. Si quis autem, diabolica suasione seductus, hanc nostram traditionem in aliquo infringerit, sciat se odium Dei sanctorumque ejus habiturum, et M. lib. auri puri compositurum, medietatem camerae nostrae, et medietatem, praedictae Paderbrunnensis Ecclesiae rectori. Quod ut verius credatur et diligentissime ab omnibus in perpetuum servetur, praeceptum hoc inde conscriptum manu propria subtus firmavimus et sigillo nostro insigniri jussimus.

Signum domni Chuonradi Romanorum imperatoris (L. M.) invictissimi.

[Col. 1065B] Burchardus cancellarius vice Bardonis archicapellani recognovit.

Datum IV Non. Aug., indictione I, anno Dominicae Incarnationis 1033; anno autem domni Chuonradi secundi regnantis IX, imperantis VII.

Actum Lintburg feliciter. Amen.



XXII. Chuonradi I imperatoris privilegium confirmatorium omnium jurium monasterii Ticinensis Sancti Petri, quod appellatur in Coelo Aureo. (Anno 1033.)
[MURATORI, Antiq. Ital., I, 595.]

In nomine sanctae et individuae Trinitatis, CHUONRADUS, divina favente clementia, imperator Augustus.

Si circa loca Deo dicata munificentiam nostrae [Col. 1065C] benignitatis largimur, credimus hoc ad regnorum statum nostrorum, nostraeque animae salutem proficere. Idcirco noverit omnium fidelium sanctae Dei Ecclesiae, tam praesentium quam futurorum, universitas, Gislam nostram charissimam conjugem, nostram adiisse imperialem clementiam, quatenus pro Dei amore, nostraeque animae remedio, coenobio Sancti Petri, quod dicitur Coelum Aureum, subvenire, et nostra praeceptali auctoritate confirmare et corroborare omnes cortes et proprietates quas pridem per quodvis ingenium dignoscitur possedisse, terras et cortes quae usque medo vassallorum dicebantur, Munesengo et villa atque castellum, quod Sancti Petri dicitur, et abbatem nomine Alpisum, qui modo [Col. 1065D] ei praeest, ex omnibus investire dignaremur. Cujus petitionibus aures libentissime accommodantes, nostraeque animae consulentes, pro Dei amore praedicto venerabili loco atque abbati concedimus, donamus, modisque omnibus corroboramus omnes res et proprietates, possessiones, omnesque illas cortes quas quisque usque modo beneficiali ordine detinuit, et quae vassallorum dicebantur, et quascunque idem coenobium longo tempore dignoscitur possedisse, a Liudprando ipsius loci fundatore concessas. Id est inter caeteras res cortem illam quae Alpe Plana dicitur, cunctasque res ad eamdem cortem pertinentes, vel aspicientes in quibuscunque locis, cum territoriis et finibus per praeceptum Liudprandi regis, per singula loca denuntiatis, vel earumdem rerum decimas [Col. 1066A] quae quocunque modo inibi laboratae fiunt; et ecclesiam quae in honore sancti Augustini non longe a Januensi civitate constructa est ab ipso Liudprando, praedicti coenobii fundatore; alias quoque cortes, quae Lardiriacus et Villarasca dicuntur, et mansa quae in Rovorri jacent, et corte Cressiani, Turine, Gerentiano, et in Cartiano ecclesiam unam Sanctae Julianae cum omni honore. Possessiones etiam quas habere videtur in Laudensi comitatu et Pergamensi, videlicet Amfenengo cum corte quae Flumbo dicitur, cum omnibus ad eam pertinentibus, et casale Sancti Petri, et casale Aribaldi, et castellum Aichardi in comitatu Parmensi, et quod casale Sindesi dicitur, cum omnibus rebus vel earum pertinentiis. Illas etiam terras quae in Luciano et Spariano, et in Rosioni [Col. 1066B] possidet, cum omnibus circumquaque adjacentibus, et ad eadem loca respicientibus. Confirmamus insuper praelibato coenobio atque abbati cortem Pavonem, nec non et illam quae in Roboreto dicitur Corte Regia, et ecclesiam Sanctae Mariae de Tergui, cum omnibus pertinentiis et adjacentiis suis, molendinis, piscationibus suis, aquis aquarumque decursibus, cultis et incultis rebus, ubicunque locorum ad easdem cortes pertinentibus: et omnia quae in monte Farrato, et quae in comitatu Vercellensi et Yporegiensi, et quae in Novariensi ad eumdem locum pertinent, et quae in Caselle et in Ponte Corioni, et in Solariolo idem coenobium possidere visum est. Cortem etiam quae Dianae dicitur, in comitatu Albinganensi, et ea [Col. 1066C] omnia quae infra ipsam civitatem et extra ad ipsum monasterium pertinere videntur. Portum etiam Rosariolum longo tempore ab ipso Monasterio tentum, omnemque terram in campania Papiensis urbis jacentem, justeque inibi pertinentem, et decimas. Donamus etiam et corroboramus eidem venerabili loco terras quas in partibus Tusciae videtur habere per diversos comitatus et loca. Duas etiam corticellas, Maliacem scilicet et Calavadum cum Sussello, et Leuco, atque Capella, quae est in honore Sanctae Dei Genitricis Mariae, quae dicitur Primasca, quae constructa est in valle Belizona; et illas terras quae habere visum est in Belingno et in Liventina, cum omnibus suis pertinentiis. Cortem insuper quae Vergonto dicitur, et Piscariam quae est in Tauxa.

[Col. 1066D] Statuimus insuper, et modis omnibus censemus, praecipimus ac jubemus, et juxta nostrorum antecessorum regum vel imperatorum auctoritate firmiter edicimus, ut nullus archiepiscopus, nullus episcopus, nullus marchio, vel comes, aut vicecomes, aut gastaldio, sive cujuscunque ministerialis, nullaque judiciaria potestas, vel reipublicae minister, in praedictis cortibus, praediis, possessionibus, seu in aliquibus locis praefato venerabili loco pertinentibus, placitum tenere, vel districtum facere, sive fodrum, aut aliquam functionem publicam, vel redditum, a supradictorum locorum habitatoribus, vel pertinentibus exigere vel tollere, remota omni occasione, praesumat. Inter caetera tamen hoc specialiter statuendum censuimus ut cortem praedictam quae [Col. 1067A] Maliace dicitur, vel quidquid saepe dictum monasterium in valle Luvana, et in valle Agno habere videtur, praecipue tueamur, quoniam haec loca inter caetera majora et fortiora infortunia atque molestias sustinuerunt. Ideoque praecipimus et quibuscunque interminationibus valemus, jubere decernimus, ut nullus unquam potestas, minister, vel missus, aut famulus, praedictorum locorum habitatoribus seu pertinentibus aliquam deinceps molestiam inferre praesumat, nullam districtionem eis facere, vel fodrum ab eis tollere, aut eorum arbores succidere, vel aliquod eorum suppellectilis vel peculii invadere, aut de eorum possessionibus aliquid potestative rapere aliqua temeraria praesumptione audeat. Si quis vero aliquam querelam super aliquem eorum habet, [Col. 1067B] non per se vindicare, aut per aliquem legem requirere, nisi per nos aut abbatem ipsius monasterii praesumat, vel per nostrum aut ipsius abbatis missum. Hac igitur nostra praeceptali auctoritate omnes praedictas cortes et loca, cum rebus et familiis, portibus et mercato, districtionibus, molendinis et piscationibus, aquis aquarumque decursibus, cunctisque rebus mobilibus et immobilibus ad jam scriptas cortes et loca in integrum aspicientibus, divinorum memores praeceptorum, jam dicto coenobio ejusdemque loci abbati, vel cuicunque pro tempore inibi praesidenti, confirmamus et corroboramus. Omnes insuper illos carpentarios, quos ipse sanctus locus per praecepti possidet paginam tempore antecessoris nostri Liudprandi regis in valle quae dicitur Antelamo, vel eos [Col. 1067C] qui sunt in Besozolo, cum filiis filiabusque, agnationeque cuncta eorum, ut tempore opportuno inibi deserviant ipsi et posteri eorum absque ulla retractatione perpetualiter; et vada ad piscandum quae sunt in Ticino, in Rivo Poloni, Morasca, seu vadum quod dicitur Landemarii, Costam, Teveredum, et aliud quod dicitur Sextemascum, cum illo medio quod ad Sepem dicitur, et illud quod Aunella dicitur, seu etiam illa vada quae sunt in Pado habentia priorem terminum a loco qui nominatur Popula Pagana, et pertingentia usque ad locum qui dicitur Caput Asi, ex utraque parte Padi, cum insulis positis juxta praedictam piscationem, vel quidquid ab antiquo tempore per antiquorum regum seu imperatorum donationem obtinuit, vel Padus invasit, aut in futurum [Col. 1067D] irruperit, eidem sancto loco contradimus.

Volumus etiam et concedimus, ut molendina quae in Caterona, seu in aliquibus fluminibus praedictum monasterium possidet, habeat tam abbas quamque et monachi potestatem levandi atque deponendi, quousque vel quoquo modo eorum decreverit voluntas, et aquaeductus qui Bauga Liudprandi dicebatur, in eorum sit potestate ad irrigandos hortos ipsius monasterii. Sintque omnes res ipsius monasterii, abbas quoque et monachi, hominesque libellarii et servi sub nostra imperiali defensione munitae atque defensae. Et si necessitas fuerit de rebus ipsius monasterii per inquisitionem circumquaque manentium bonorum hominum, sicut de nostris imperialibus [Col. 1068A] rebus rei veritas approbetur; et juxta definitionem antecessoris nostri Liudprandi regis, liceat coenobio de propria congregatione abbatem eligere, ita ut super eos nulla unquam introducatur persona. Statuimus etiam ut nullus reipublicae minister, necque aliquis ex judiciaria potestate in cunctis praedicti monasterii cortibus, vel vicis, liberos ac servos deinceps inquietare, aut ad placitum trahere, aut in aliquibus finibus ejus placitum tenere, aut aliquem pignorare vel detrahere praesumat. Et quidquid pars publica sperare poterit, eidem monasterio sancto secundum concessionem et confirmationem Liudprandi regis, aliorumque regum vel imperatorum, solemni et perpetua stabilitate firmamus. Et quandocunque necessitas imminet, naves [Col. 1068B] ipsius monasterii per Ticini et Padi portum, quamque per quodlibet aliud discurrant absque alicujus impedimento, vel telonei exactione. Secundum haec etiam regalia scripta sancimus, et modis omnibus interdicimus cunctis sub nostra potestate degentibus, ut nullam potestatem deinceps exerceant in praedictis locis ad nostram mercedem monachis delegatis, vel abbatem in aliquo conturbent, sed liceat ipsi abbati suisque successoribus sub regula sancti Benedicti degere, et quotidie Deo laudes pro animae nostrae remedio, regnique nostri statu inibi offerre, et omnem congregationem sibi commissam assiduis alimentis pascere et enutrire perpetualiter. Volumus etiam, modisque omnibus interdicimus, ut nulla praepotens parvaque persona praedictum coenobium proprietario [Col. 1068C] jure, aut beneficiali ordine, aut praeceptali auctoritate nitatur invadere. Praecipientes itaque jubemus tam praesentibus quam et futuris, et parti praedicti coenobii, quae supra a nobis concessa et confirmata sunt, quolibet tempore nullus praesumat inferre molestiam aut contrarietatem, sed sub omni integritate, sicuti a nobis concessa sunt ad utilitatem ipsius monasterii sine aliqua diminoratione permaneant. Si quis igitur aliquando diabolica fraude deceptus contra dictam auctoritatem et hanc nostram concessionem et confirmationem aliquid agere tentaverit, et jam dictum sanctum locum ex praedictis rebus fatigare conatus fuerit, sciat se compositurum auri puri libras mille, medietatem camerae nostrae et medietatem praedicti monasterii vel ejus abbati. [Col. 1068D] Quod ut verius credatur, diligentiusque ab omnibus custodiatur, manu propria roborantes, sigilli nostri impressione inferius jussimus insigniri.

Signum domini Chuonradi Romanorum invictissimi imperatoris Augusti.



XXIII. Chuonradi I imp. privilegium pro Ecclesia Bremensi. (Anno 1035, Oct. 16.)
[LAPPENBERG, Hamburgische Urkundenbuch, p. 69.]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Omnibus divini nostrique nominis amatoribus tam futuris quam praesentibus perspicuum esse cupimus [Col. 1069A] qualiter nos ob minime denegandam petitionem dilectissimae conjugis nostrae Gislae, imperatricis Augustae, nec non ob amabilem interventum charissimae prolis nostrae, Heinrici regis, Becelino, sanctae Bremensis Ecclesiae venerabili nobisque amabili archiepiscopo, mercatum in eodem loco cum teloneo, nomismatibus, nec non omnibus utilitatibus ad mercatum pertinentibus, habere concessimus. Ea videlicet lege ut bis in anno omnes qui illuc causa mercandi veniant, una vice septem dies ante Pentecosten, secunda vice similiter septem dies ante festivitatem sancti Willehadi ibidem corporaliter requiescentis, annualem mercatum illic habeant. Bannum autem nostrum super omnes hos illuc venientes, ut illic eundo et redeundo habeant pacem, facimus, [Col. 1069B] eumdemque bannum nostrum praedicto archiepiscopo, ob suum fidele servitium, ea ratione concedimus ut si in hoc statuto tempore ex illuc venientibus aliqua temeritas evenerit, inde justitiam faciendi, neque dux, neque comes, neque aliquis hominum, praeter ipsum et suos successores, licentiam habeant. Et ut haec nostra concessio stabilis et inconvulsa omni permaneat aevo, hanc paginam inde conscribi eamque sigilli nostri impressione praecepimus insigniri.

Signum domni Chuonradi, Romanorum imperatoris invictissimi. (S.)

Burchardus cancellarius vice Barthonis archicapellani recognovit.

Data XVII Kalendas Novembris, anno Dominicae [Col. 1069C] Incarnationis 1035, indictione III, anno autem domini Chuonradi II regni XI, imperii vero IX.

Actum Magedeburch.



XXIV. Confirmatio omnium jurium ac privilegiorum facta a Chuonrado imperatore Ecclesiae Mantuanae. (Anno 1037.)
[MURATORI, Antiq. Ital., I, 611.

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Si in sacratis omnipotenti Deo locis a quibuslibet desolatis augmentum recuperationis pio favore largimur, id nobis et ad imperii nostri stabilimentum, atque ad aeternae remunerationis emolumentum credimus [Col. 1069D] absque dubio profuturum. Quapropter agnoscat omnis Christianitas quod Bruno venerabilis praesul, atque Cadelous dilectus noster episcopus, et fidelis cancellarius, nostrae magnitudini significarunt quod pro peccatis Mantuanae sedis Ecclesiae cum praeceptis et chartarum firmitatibus, quarum scriptionibus res et familias sibi collatas hactenus meruit obtinere, combusta videatur, flagitans ut ad restaurationem hoc nostrae miserationis praeceptum Hitulfo episcopo ejusdem Mantuanae ecclesiae concedere dignaremur. Cujus precibus libenter acquiescentes, et quoniam dignum est, ne res Ecclesiarum Dei a quibuslibet depraedentur, aut ab earum ditione contra legem auferantur decrevimus ita fieri. [Col. 1070A] Concedentes igitur confirmamus Mantuano episcopatui omnes res quas sine lege potestative vel cum virtute perditas habere videtur, seu quas usque modo de donis regum seu imperatorum praedecessorum nostrorum habuit, videlicet monasterium quod factum est in honore sanctorum Memoris, Probi, et Ruffini, ubi Reginzo venerabilis abbas praeesse dignoscitur, cum omnibus adjacentiis, cum aqua quae dicitur Mulenellos, cum suis decursibus de loco illo unde aqua originem sumit, ipsum fontem usque in Mincii amnem ex utraque lectuli parte duodecim pedes, sicut monasterium semper tenuit, cum omnibus pertinentiis ejusdem monasterii: cum curtibus etiam in Veronensi, Vicentino, Mantuano, Brixiano, Placentino, Mutinensi, atque Cremonensi comitatibus [Col. 1070B] sitis, quae ita nominantur, Bagniolo, Colonia, et in circuitu fluminis, quod nominatur Caput Alponis, Puliana, Alonte, Lonigo, atque Sablone, seu in Gardinensi judiciaria, cum servis et ancillis, atque cum omnibus ibidem pertinentibus; et omnes alias res ejusdem monasterioli, quae sunt in praedictis comitatibus, vel infra nostrum Italicum regnum, seu caeterorum hominum concessionibus, etc. (ut in diplomate Henrici III pro eadem ecclesia, ad an. 1045, infra). Concedimus autem eidem Hitulfo episcopo advocatos quoscunque elegerit tam de suis quam de alienis liberis hominibus, qui ejusdem rerum utilitates episcopi exerceant; ita ut ab omni reipublicae functione sint absoluti: nil ab eis quisquam publicus minister exigere praesumat, ut securius ac diligentius [Col. 1070C] causas ipsius Ecclesiae perficere possint, sive per pugnam, sive per legale judicium. Stabilimus etiam ut de omnibus rebus et praediis ipsius Ecclesiae, sicut de nostris domnicatis, per vicinos inquisitio fiat, etc., ut in supradicto diplomate.

Signum domini Chuonradi invictissimi Romanorum imperatoris Augusti.

Chadelous cancellarius vice Herimanni archicancellarii recognovi.

Dat. pridie Kalendas Aprilis, anno Dominicae Incarnationis 1037, indictione V, anno autem domini Chuonradi II regni XIII, imperii X.

Actum in Canedulo juxta flumen Padi feliciter. Amen.



XXV. Chuonradi I imperatoris diploma, quo monasterium Tarvisinum Sancti Theonesti martyris sub sua protectione recipit, ejusque jura confirmat. (Anno 1037.)
[MURATORI, Antiq. Ital. II, 877.]
[Col. 1070D]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Quidquid enim temporalis commodi ob divini nominis amorem locis divino cultui mancipatis conferimus, hoc nobis procul dubio ad perpetuae remunerationis lucra capessenda prodesse omnino confidimus. Idcirco omnium sanctae Dei Ecclesiae, nostrorumque fidelium, praesentium scilicet ac futurorum, [Col. 1071A] noverit industria: quia nostra dilectissima conjugalis Gisla nostram deprecata est serenitatem, ut nos ob amorem Dei et beatae Virginis Mariae, sanctique Christi confessoris Zenonis, pariterque Michaelis abbatis, atque monachorum in ejusdem Sancti Zenonis coenobio Deo servientium, monasteriolum sancti Theonisti martyris Christi Tarvisio situm, pertinentem ad praedicti Sancti Zenonis monasterium, una cum monachis inibi degentibus et ecclesiis atque familia, vel omnibus rebus, sub nostrae auctoritatis praecepto recipere et confirmare dignaremur. Cujus piae petitioni aures nostrae majestatis inclinantes, idem monasterium una cum monachis et familia, seu rebus ad eum juste pertinentibus sub nostra defensione suscepimus, atque in futuro habere decrevimus. [Col. 1071B] Concedimus etiam illis annualiter ad ecclesiam Sancti Laurentii martyris Christi in Pendia mercatum publicum habere, et telonaticum inde ad ecclesiae vel suos usus suscipere. Praecipientes ergo jubemus, atque per hanc nostri praecepti paginam omnibus interdicimus, ut nullus judex publicus, aut quislibet ex judiciaria potestate ab hinc in futurum in ipsas ecclesias Sancti Theonisti, et Sancti Laurentii, sive reliquas possessiones ad causas audiendas vel freda exigenda, sive mansiones, seu paratas faciendas, aut illicitas occasiones requirendas, aut homines supra terram praedicti monasterioli commanentes distringendos nostris et futuris temporibus ingredi audeat, aut ea quae supra memorata sunt, penitus exigere praesumat, sed liceat ipsis monachis [Col. 1071C] quiete vivere et Deo vacare, atque pro nostra seu conjugis nostrae vel prole, sive totius imperii nostri stabilitate, cum tranquillitate Dei misericordiam implorare. Si quis vero, etc.

Signum domni Chuonradi serenissimi Romanorum imperatoris Augusti.---Locus + sigilli cerei deperditi.

Kadelohus cancellarius vice Herimanni archicancellarii recognovi.

Datum II Idus Julii, anno Dominicae Incarnationis 1037, indictione V, anno autem domni Chuonradi secundi regni XIII, imperii XI.

Actum Veronae ad Sanctum Zenonem, feliciter. Amen.



XXVI. Chuonradi II regis, imperatoris primi, praeceptum quo omnia praedia cujusdam Adami, qui Henricum diaconum cardinalem Cremonensis Ecclesiae injuste occiderat, eidem Ecclesiae ad reparationem damni concedit. (Circa annum 1037.)
[MURATORI, Antiq. Ital., II, 327.]
[Col. 1071D]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Si sanctae Dei Ecclesiae, etc. In veritate namque comperimus quod quidam Cremonensis vir, Adam nomine, superbiae spiritu inflatus, et diabolica audacia concitatus, quemdam diaconum, Henricum nomine, sanctae Cremonensis Ecclesiae cardinalem, [Col. 1072A] et utilissimum famulum, et quem nos cum omnibus suis rebus mobilibus et immobilibus sub nostrae potestatis tuitione recepimus, nostrae majestatis reverentiam vilipendens, innocentem occiderat, ejus morte ecclesiae, cujus erat famulus in omnibus commodus, tanta damna conferens quanta extimare non sufficimus. Quapropter omnibus, etc., notum esse volumus quod interventu dilectae conjugis nostrae Gislae imperatricis, ut Ecclesia ex parte recuperaret damna morte sui famuli sibi illata, et tanti facinoris contagio nequaquam in consuetudinem prorumpat, omnia praedia quae praefatus Adam infra civitatem Cremonam, et extra per totius episcopatus spatia habere videtur, et omnem rem mobilem et immobilem, quam possederat, praelibatae sanctae Cremonensi [Col. 1072B] Ecclesiae, per hujus nostri praecepti paginam, proprietario jure habenda et detinenda concedimus, et in jus ac dominium praenominatae Ecclesiae nostra imperiali auctoritate transfundimus: ea videlicet ratione, ut tam Hubaldus dilectus fidelis noster, ejusdem Ecclesiae venerabilis episcopus, quam successores sui, de praedictis omnibus rebus praedicti homicidae quidquid eis recte visum fuerit ad utilitatem Ecclesiae perpetualiter faciant. Insuper etiam imperiali censura jubemus ut nullus dux, marchio, comes, vicecomes, judex, sculdascio, seu magna parvaque regni nostri persona, de praedictis omnibus praetaxati homicidae sanctam Cremonensem Ecclesiam atque Hubaldum ejusdem sedis antistitem, ejusque successores disvestire, aut inquietare aliquo [Col. 1072C] ingenio aut occasione praesumat. Si quis vero, etc.

Signum domni Chuonradi serenissimi imperatoris Augusti.

Reliqua desiderantur.



XXVII. Chuonradi primi Augusti diploma per quod monasterio Segusino S. Justi bona collata ab Alrico episcopo, et Maginfredo marchione, confirmantur. (Anno 1037.)
[MURATORI, Antiq. Ital., I, 347.]

In nomine sanctae et individuae Trinitatis CHUONRADUS, Romanorum imperator Augustus, divina favente misericordia.

Si divino intrinsecus tacti spiramine almae sanctae [Col. 1072D] matri Ecclesiae, Christoque digne servientes, mundialis hujus temporis auxilia praebentes, nostrae Romanae reipublicae ad profectum, atque ad augmentum utriusque vitae, non exiguum fore minime ambigimus: et si piis nostrorum fidelium precibus Caesareas aures clementer inclinamus, fideliores atque ad publicum nec non privatum obsequium promptiores eos obnixe credimus. Quapropter cunctorum castae matris Ecclesiae fidelium devotio, animadvertat qualiter nostra imperialis majestas interventu domini Popponis archipraesulis, nec non Bertae comitissae, virtutum moribus expolitae, dignis petitionibus tacta concedimus, atque per hanc nostri praecepti paginam corroborantes omnia praedia cunctasque res illas quas olim Alricus venerabilis episcopus, [Col. 1073A] atque Mainfredus marchio eximius, nec non Berta illustris comitissa obtulit sanctae ecclesiae apud Segusiam, ad honorem sanctae et individuae Trinitatis, atque sub nomine Matris et Virginis, Petrique apostolorum principis, et Pauli, omniumque sanctorum dedicatae, ubi conditum est sanctissimi Justi martyris corpus, atque sancti Mauri, ob remedium suarum animarum omniumque Christianorum, ad usum et sumptum congregationis ejus monasterii, quam praesentialiter regit atque gubernat domnus Bertramus, mirae devotionis abbas. Censemus ergo, atque per hanc nostri praecepti paginam corroborantes jubemus ut praedictus abbas, suique successores, cunctaque congregatio, secundum regulam beati Benedicti in eodem monasterio degens, omnia [Col. 1073B] praedia a supradictis episcopo, marchione et comitissa Deo et sanctis suis collata, habeat, teneat firmiterque possideat, et secundum quod ei recte et juste visum fuerit, ordinent atque disponant, eo videlicet ordine quo praefati Alricus episcopus, et Maginfredus marchio, seu Berta comitissa, pro suarum animarum omniumque Christianorum remedio, disponere decreverunt, nostra nostrorumque successorum contradictione et molestia procul penitus remota: scilicet tertia parte ejusdem civitatis Segusiae, seu ejus territorii, excepto castro quod infra ipsam civitatem positum est; seu tertia parte de tota valle Segusiae, tam in montibus quam in planitiebus, sicut detinent montes qui vocati sunt Genevii et Cinisii, usque in territorium et finem de villa quae [Col. 1073C] vocatur Vaga, in locis et fundis Sesana Ulei, et Bardonesca Salebertani, Exilio, Caput montis Gallionis Medianae, Matingo, Foresto, Bozoleto, Sancto Georgio, Canusso, Brusiolo, Burbono, Villare Fulcardi, Sancta Agatha: cum casis, capellis, universisque rebus, omnibusque adjacentiis et pertinentiis eorum. Insuper cortes duas integras Almesii et Rubiana cum appendiciis et pertinentiis earum: nec non Vigodone, et curtem de Volveria cum omnibus suis pertinentiis, Petra Oriola cum capella, omnibusque appendiciis et pertinentiis suis, cum piscationibus, pascuis, rupibus, ruinis, a ripa Sturiae usque ad littus maris; mansum unum in Carisione, et alium in Genecula, cum eorum pertinentiis; mansos duos in Ferruciaso, cum duabus capellis, una cum [Col. 1073D] dote, et tertia parte de decima, et duobus molendinis curtae Mauce cum omnibus suis pertinentiis. Insuper lacus de Aviliania, et vivarium vocatum Vuangery, cum adjacentiis suis, cunctaque superius denominata cum sediminibus, vineis, areisque suarum, terris arabilibus, capellis, pratis, gerbis, pascuis, silvis majoribus ac minoribus, cum areis suarum, molendinis, piscationibus, alpibus, ripis, ruinis, ac paludibus, cultis et incultis, divisis ac indivisis, una cum accessionibus, seu finibus, terminibus, et usibus aquarum, aquarumque decursibus. Imperantes itaque praecipimus, et omnino interdicimus, ut nullus dux, archiepiscopus, episcopus, marchio, comes, vicecomes, sculdadius, gastaldio, aut aliqua [Col. 1074A] nostri imperii magna, parvaque persona, praedictum abbatem, suique successores, ipsamque congregationem de thesauro ecclesiae, et de omnibus suis rebus mobilibus et immobilibus, famulis, et de rebus quae ibi sunt, vel conferendae erunt, inquietare, molestari, disvestire, aut fotrum tollere, seu legem facere, aut placitum tenere, nisi abbas ejusdem loci, aut suum missus praesumat, seu in domibus eorum aliquam inferre violentiam audeat. Si quis igitur praesumptor temerarius, diabolico avaritiae stimulo percussus, huic nostrae auctoritatis praecepto resistere, aut eum aliquatenus infringere tentaverit, noverit se compositurum auri purissimi libras centum talenta majora, scilicet medietatem camerae nostrae, et medietatem praedictae ecclesiae. [Col. 1074B] Quod ut verius credatur, diligentiusque ab omnibus observetur, manu propria roborantes, sigilli nostri impressione inferius insigniri jussimus.

Signum domini Chuonradi invictissimi Romanorum imperatoris Augusti.

Poppo archiepiscopus Treverensis intervenit.

Kadelous cancellarius vice Hermanni archicapellani recognovit.

Datum IV Kalendas Januarii, anno Dominicae Incarnationis millesimo trigesimo octavo, indictione sexta, anno autem domini Chuonradi regni decimo quarto, imperii undecimo.

Actum Parmae feliciter. Amen.



XXVIII. Chuonradi I imperatoris diploma, quo parthenoni Sancti Xysti in urbe Placentina posito omnia privilegia illius et jura confirmat. (Anno 1038.)
[MURATORI, Antiq. Ital., I, 561.]
[Col. 1074C]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Cunctorum liquido fidelium sanctae Dei Ecclesiae, nostrorumque praesentium scilicet ac futurorum noverit industria, quod nos ob interventum ac petitionem Gislae imperatricis, nostrae scilicet dilectae contectalis, nostrique imperii consortis, et Heinrici regis nostrae amantissimae prolis, et nostri fidelis episcopi et cancellarii, per hanc praeceptalem paginam abbatiae Sancti Sixti, cui praeest Adeleida venerabilis [Col. 1074D] abbatissa, concedimus, confirmamus, et corroboramus illa omnia quae habentur, et scripta sunt in illo praecepto, quod nostri antecessores imperatores, videlicet Karlomannus et Ludovicus, precibus et interventu Angilbergae ejusdem Karlomanni sororis et Ludovici uxoris, eidem Placentino coenobio fecerunt et confirmaverunt, scilicet liberam et privatam potestatem agricolis et pinsionariis praelibati monasterii concesseruut, et sicut intra urbem Placentinam, vel circum vias publicas ad ipsius monasterii fines dilatandos, vel quandoque muniendos dederunt, et veluti universos aquaeductus in ipso comitatu Placentino ad profectum jam dicti monasterii adjecerunt, ita concedimus, confirmamus et [Col. 1075A] corroboramus, eo scilicet ordine, ut praedictum monasterium habeat, teneat, atque dominetur; et nullus ejusdem loci agricolas et pinsionarios inquietare praesumat. Cui insuper nostra praeceptaria auctoritate liceat, cum voluerit, sicut supradictum est, ad profectum monasterii stratas Placentinae urbis perfodere intus et foris, et aquaeductus aut veteres reformare, aut novellos instituere, aut quos voluerit in alteram partem transmutare sine omni publicae partis contradictione; sed ita scilicet pontibus aut aliis instrumentis ipsae viae parentur, ut euntes et redeuntes transire possint. Si quis igitur huic nostro praecepto contraire aut obviare voluerit, sciat se compositurum auri probati libras centum, medietatem Camerae nostrae, et medietatem praefato monasterio. [Col. 1075B] Quod ut verius credatur et diligentius ab omnibus observetur, manu propria roborantes, praesentem paginam sigilli nostri impressione jussimus insigniri.

Signum domni Chuonradi Romanorum imperatoris Augusti.

Kadelous cancellarius vice Herimanni archiepiscopi et archicancellarii recognovit.

Locus + sigilli.

Datum XIII Kalend. Aprilis, anno Dominicae Incarnationis 1038, indictione sexta, anno domni Chuonradi regni XIV, imperii XIII.

Actum juxta Perusium in monasterio Sancti Petri, feliciter. Amen.



XXIX. Chuonradi I imperatoris diploma quo omnia jura et bona confirmat monasterio Sancti Vincentii ad Vulturnum. (Anno 1038.)
[MURATORI, Rer. Ital. Script., I, II, 508.]
[Col. 1075C]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Omnium sanctae Dei Ecclesiae fidelium nostrorum, praesentium scilicet ac futurorum, universitas noverit quod Hilarius abbas coenobii Christi martyris Vincentii, siti in territorio Beneventano super fluvium Vulturnum, nostram adiens celsitudinem, detulit praecepta praecessorum nostrorum imperatorum [Col. 1075D] et regum, per quae contulerunt ex suis rebus in praefatum monasterium, ac confirmaverunt res et possessiones ibi a principibus, ducibus reliquisque fidelibus collatas. Unde praefatus abbas nos exoravit ut eadem praecepta ac legales scriptiones, nec non praedia per diversos fines regni Italici conjacentia eidem coenobio collata per nostrae confirmationis praeceptum in praefatum locum concederemus, et confirmaremus. Cujus petitionibus faventes, ob interventum Gislae imperatricis nostrae dilectae contectalis, ac regis Henrici nostri amantissimi filii, per hanc praeceptalem confirmationem, prout juste et legaliter possumus, concedimus, et confirmamus, ac penitus corroboramus in praedicto monasterio omnia praecepta praecessorum nostrorum imperatorum et [Col. 1076A] regum, videlicet Desiderii, Karoli, Lodoici, atque Lotharii, atque imperatoris Henrici; verumtamen omnes res et possessiones per diversos fines regni Italici positas per eadem praecepta, vel quaslibet legales scriptiones a principibus, ducibus reliquisque fidelibus ibidem collatas, nec non monasteria et cellas inferius nominatas. Primitus videlicet declarantes ipsas haereditates, quae circumdant ipsum monasterium per has quoque fines; incipientes itaque a fluvio qui dicitur Sangro, etc. Praecipientes itaque jubemus ut nullus rex, dux, princeps, marchio, etc. Si quis igitur, etc.

Signum domni Chuonradi Romanorum imperatoris Augusti.

Kadelous cancellarius vice Hermanni archicancellarii [Col. 1076B] recognovi.

Datum III Kal. Junii, anno Dominicae Incarnationis 1038, indictione VI, anno domni Chuonradi regni XIV, imperii XIII.

Actum in vetere Capua feliciter. Amen.



XXX. Chuonradi I Augusti praeceptum, quo Ingoni episcopo Mutinensi comitatum ejusdem urbis et agri cum suis juribus largitur. (Anno 1038.)
[MURATORI, Antiq. Ital., I, 445.]

In nomine sanctae et individuae Trinitatis, CHUONRADUS, superna disponente clementia, imperator . . .

Si . . . . . retributionis . . . . . ditatur, quisquis locis Deo dicatis sua concesserit, aut in merito prosperabitur, [Col. 1076C] qui conlata ut sincere a cultoribus Ecclesiarum Dei sua auctoritate corroboraverit. Quapropter omnium sanctae Dei Ecclesiae nostrorumque, praesentium scilicet ac futurorum, noverit solertia, quatenus Wido sanctae Taurinensis Ecclesiae episcopus, nosterque fidelis, nostram adiit celsitudinem, flagitans uti pro Dei amore animaeque nostrae remedio omnia sanctae Mutinensis ecclesiae in honore sancti Geminiani confessoris Christi, dicatae, cui Dei auctoritate Ingo venerabilis episcopus deservit, a praedecessoribus nostris, tam regibus quam imperatoribus, atque religiosis viris collata, nostra imperiali censura confirmare et corroborare dignaremur. Cujus digne petitioni assensum praebentes, ejusdemque beatissimi Geminiani episcopi et Christi confessoris implorandam [Col. 1076D] assidue opem considerantes, hoc praeceptum fieri jussimus: per quod tam cultis quam incultis seu in praeinsertis locis omne comitatu ejusdem civitatis cum omnibus mobilibus et immobilibus ad se pertinentibus. Et concedimus quidquid ad nostrum jus pertinere videtur, terris scilicet, et omnem districtum, atque domos publicas, murumque ipsius civitatis cum fisco, et teloneo integro, seu cum omni jure civili intus et extra per circuitum usque in omnibus finibus suis. Cohaerentiae vero hujus comitatus sunt. Prima usque in finem . . . . Secunda usque in Bolonia. Tertia etiam usque . . . . tua. Quarta scilicet ad initium comitatus Lucensis. Cortes etiam ipsius comitatus et territoria, castella, [Col. 1077A] villas, mansos, necnon utriusque sexus familias, servos et ancillas, herimannos, et herimannas, domos quoque, possessiones, piscationes, foresta, pascua montibus seu planitiebus, aquationes, aquarumque cursus seu decursus, paludes, cuncta habita et tenta atque possessa ad partem ipsius . . . . . salis a praedicto Ingoni episcopo, vel a quolibet praedecessore ejus; atque omnia aliquo inscriptionis titulo seu investitura hactenus donata, collata, atque tradita praedictae sanctae Mutinensis ecclesiae a quibuscunque hominibus vel potestatibus, donamus, concedimus, confirmamus, modisque omnibus corroboramus, una cum campis, vineis, pratis, pascuis, jerbis, silvis, frascariis, buscariis, montibus, collibus, vallibus, planitiebus, ripis, rupinis, aquis, [Col. 1077B] aquarumque decursibus, molendinis, piscationibus, omnia cum omnibus rebus quae dici vel nominari possunt, ad praedictam episcopii sedem in integrum pertinentibus. Et per hoc nostrae confirmationis praeceptum de nostro et regni jure et dominio in praefatae sanctae Mutinensis Ecclesiae jus et dominium omnino transfudimus, ac delegamus praedictum districtum praefati comitatus et teloneum, seu mercatum, cum omni functione regali, seu domos, muros, terrasque, et utriusque sexus servos et ancillas, et omnia quae vocata sunt publica, fiscalia, vel comitalia aut vice comitalia, quae posita esse videntur et constructa in praedicto comitatu Mutinensi tam intus quam extra per circuitum usque in praedictis finibus. Ea videlicet ratione, quatenus dominus Ingo [Col. 1077C] venerabilis episcopus, qui eidem Ecclesiae praesidere videtur, suique successores potestatem illic habeant per se aut per suos missos judicandi, distringendi, placitum . . . . . tenendi, vel quidquid eorum utilitas decreverit, faciendi ad augmentum et honorem praedictae Mutinensis Ecclesiae, et ita faciendi, omnique modo judicandi et distringendi, veluti in nostram aut marchionum vel comitum fuisset praesentiam, ab hinc remota omni nostra nostrorumque successorum, omniumque hominum contradictione, minoratione aut molestatione. Igitur quicunque infra praedictam urbem, vel supradictum comitatum, vel in ejus provincia in integrum, seu in praefatis cortibus et castellis, habitator exstiterit, aut castellaverit, [Col. 1077D] nec non vassali ejusdem comitatus non in praesentia alienorum comitum, et marchionum vel missorum nostrorum, eorum lites aliter agere, vel ullo modo diffinire liceat, nisi ante Ingonem reverentissimum praesulem, suosque successores, seu eorumque legatos decrevimus, sicut supra concessum habemus. Et quidquid ante eorum praesentiam finitum atque judicatum fuerit, perpetua stabilitate permaneat. Praecipientes itaque jubemus ut deinceps nullus dux, marchio, comes, vicecomes, sculdascio, gastaldius, aut ullus reipublicae procurator, seu alia quaelibet magna parvaque persona nostrorum regnorum praedictam sanctam Dei sedem ejusque vicarios disvestire, molestare aut inquietare, mansionaticum facere, teloneum, districtum, placitum, aut aliam [Col. 1078A] quamlibet functionem exigere, seu de praedictis rebus facere violentiam audeat. Si quis igitur hoc nostrae corroborationis praeceptum infringere, aut quodam temerario ausu tentaverit aut attenuare, sciat se compositurum auri optimi libras ducentum, centum medietatem camerae nostrae, et medietatem praetaxato episcopo, suisque successoribus. Quod ut verius credatur diligentiusque ab omnibus observetur, manu propria roborantis annuli nostri impressione insigniri jussimus.

Signum domni Chuonradi invictissimi imperatoris.

Kadelous cancellarius vice domni Herimanni archicancellarii recognovit.


Locus sigilli cerei.

Datum XVII Kalendas Aprilis, anno Dominicae Incarnationis [Col. 1078B] 1038, indictione VII, anno autem domni Chuonradi regni XIV, imperii XII.

Actum Coloniae, feliciter.



XXXI. Chuonradi imp. praeceptum pro Ecclesia Hamburgensi. (Anno 1038, Dec. 10.)
[LAPPENBERG, Hamburgische Urkund., p. 70.]

In nomine sanctae et individuae Trinitatis, CHUONRADUS, divina favente clementia, Romanorum imperator Augustus.

Sollicitudo imperialis potentiae, quae nos post excessum divae memoriae regum et imperatorum, divinae dispositionis cuncta regentis non ignara, respexit, monet et instigat ecclesiis Dei in regno nostro circumquaque [Col. 1078C] constructis, tanto vigilantius prudentiae nostrae curam impendere, quanto constat in nostri ordinis promotione coelestis gratiae beneficia nos indulgentius percepisse. Ex hoc enim lucri potissimum praemium apud conditorem omnium Deum procul dubio promereri confidimus, si venerabilia loca opportuno tempore ad meliorem fuerint statum, Deo juvante nostraque potentia cooperante, perducta. Quapropter noverint omnes nostri Christique fideles qualiter nos pro remedio animae nostrae, et ob interventum dilectae contectalis nostrae Gislae, imperatricis Augustae, necnon charissimae prolis nostrae, Heinrici, regis Burgundionum, Becelino, viro venerabili, Hammaburgensi archipraesuli, suisque successoribus [Col. 1078D] licentiam dedimus construendi mercatum in loco Heslingoa nuncupato, in pago Eilangoa, eo scilicet tenore ut advocatus ejusdem ecclesiae iis diebus, quibus annualis mercatus inibi celebrari et confluentia populi maxime solet fieri, videlicet in festivitate sancti Viti martyris, potestatem habeant banno nostro constringendi omnes, qui illuc convenerint, ad omnem justitiam faciendam. Teloneum autem, et quidquid ad nostrum imperiale jus pertinet, ob amorem praedicti martyris, cui idem locus est consecratus, eidem ecclesiae et sanctimonialibus ibidem degentibus libere utendum pro nostra perpetua memoria imperiali largitione concedimus.

Addidimus etiam pro voto et petitione ejusdem venerabilis viri, quoniam fidelem eum in omni negotio [Col. 1079A] nostro comperimus, ut potestatem habeat, siquidem rei necessitas exposcat vel utilitas, in loco Stadum nominato, in praedio ecclesiastico mercatum ex integro construendi, bannum et teloneum, necnon etiam monetam, et quidquid inde regius reipublicae fiscus obtinere poterit, praelibatae Hammaburgensi conferimus sedi. Homines vero qui in praedicto praedio quoquo modo sibi habitacula faciant, sub banno et constrictione advocati episcopalis, nec alicujus alterius, manere decernimus.

Et ut haec benevolentiae nostrae traditio stabilis et inconvulsa omni permaneat tempore, hanc chartam conscribi manuque propria roboratam sigilli nostri impressione jussimus insigniri.

Signum domni Chuonradi, invictissimi imperatoris [Col. 1079B] Augusti.

Theodoricus cancellarius vice Bardonis archicapellani recognovit.

Data IV Idus Decembris, indictione VII, anno Dominicae Incarnationis 1038, anno autem domini Chuonradi II regni XV, imperii vero XIII.

Actum Nerestein feliciter. Amen.



XXXII. Chuonradi I imperatoris diploma quo Ingoni episcopo Mutinensi omnia jura ac privilegia Mutinensis Ecclesiae confirmat, eumque Mutinae comitem constituit. (Anno 1038.)
[MURATORI, Antiq. Ital., VI, 41.]

[Col. 1079C] In nomine sanctae et individuae Trinitatis, CHUONRADUS, superna disponente clementia, imperator.

Si . . . . . . . retributionis . . . . ditatur, quisquis locis Deo dicatis sua concesserit, aut in merito prosperabitur, qui collata ut sincere a cultoribus Ecclesiarum Dei sua auctoritate corroboraverit. Quapropter omnium sanctae Dei Ecclesiae nostrorumque, praesentium scilicet ac futurorum, noverit solertia quatenus Wido sanctae Taurinensis Ecclesiae episcopus, nosterque fidelis, nostram adiit celsitudinem, flagitans uti pro Dei amore, animaeque nostrae remedio, omnia sanctae Mutinensis ecclesiae, in honore sancti Geminiani confessoris Christi dicatae, cui Dei auctoritate Ingo venerabilis episcopus deservit, a praedecessoribus nostris tam regibus quam [Col. 1079D] imperatoribus, atque a religiosis viris collata, nostra imperiali censura confirmare et corroborare dignaremur. Cujus digne petitioni assensum praebentes, ejusdemque beatissimi Geminiani episcopi et Christi confessoris implorandam assidue opem considerantes, hoc praeceptum fieri jussimus: per quod tam cultis quam incultis, seu in praeinsertis locis omni comitatu eidem civitatis, cum omnibus rebus mobilibus et inmobilibus ad se pertinentibus, et concedimus quidquid ad nostrum jus pertinere videtur, terras scilicet et omnem districtum, atque domos publicas, murumque ipsius civitatis, cum fisco et teloneo integro, seu cum omni jure civili intus et extra per circuitum usque in omnibus finibus [Col. 1080A] suis. Cohaerentiae vero hujus comitatus sunt. Prima usque in finem . . . . . . . Secunda autem usque in Bolonia. Tertia etiam usque . . . . . . . Mantua. Quarta scilicet ad initium comitatus Lucensis. Cortes etiam ipsius comitatus et territoria, castella, villas, mansos, necnon utriusque sexus familias, servos et ancillas, herimannos et herimannas, domos quoque, possessiones, piscationes, foresta, pascua montibus seu planitiebus, aquationes aquarumque cursus seu decursus, paludes, cuncta habita et tenta atque possessa ad partem ipsius . . . . . . salis a praedicto Ingone episcopo, vel a quolibet praedecessore ejus; atque omnia aliquo inscriptionis titulo, seu investitura hactenus donata, collata, atque tradita praedictae sanctae Mutinensis ecclesiae a quibuscunque hominibus [Col. 1080B] vel potestatibus, donamus, concedimus, confirmamus modisque omnibus corroboramus, una cum campis, vineis, pratis, pascuis, jerbis, silvis, frascariis, buscariis, montibus, collibus, vallibus, planitiebus, ripis, rupinis, aquis aquarumque decursibus, molendinis, piscationibus, omnia cum omnibus rebus quae dici vel nominari possunt, ad praedictam episcopii sedem in integrum pertinentibus. Et per hoc nostrae confirmationis praeceptum, de nostro et regni jure et dominio in praefatae sanctae Mutinensis ecclesiae jus et dominium omnino transfundimus, ac diligamus praedictum districtum praefati comitatus, et teloneum seu mercatum, cum omni functione regali, seu domos, muros, terrasque, et utriusque sexus servos et ancillas, et omnia quae [Col. 1080C] vocata sunt publica, fiscalia, vel comitalia, aut vicecomitalia, quae posita esse videntur in praedicto comitatu Mutinensi, tam intus quam extra per circuitum usque in praedictis finibus. Ea videlicet ratione quatenus domnus Ingo venerabilis episcopus, qui eidem ecclesiae praesidere videtur, suique successores, potestatem illic habeant per se aut per suos missos judicandi, distringendi, placitum tenendi, vel quidquid eorum utilitas decreverit, faciendi, ad augmentum et honorem praedictae Mutinensis ecclesiae, et ita faciendi, omnique modo judicandi, et distringendi, veluti in nostra, aut marchionum, vel comitum fuisset praesentia, ab hinc remota omni nostra nostrorumque successorum, omniumque hominum contradictione, minoratione [Col. 1080D] ac molestatione.

Igitur quicunque infra praedictam urbem, vel supradictum comitatum, vel in ejus provincia in integrum seu in praefatis cortibus et castellis habitator exstiterit, aut castellaverit, necnon vassalli ejusdem comitatus non in praesentia alienorum comitum, et marchionum, vel missorum nostrorum eorum lites aliter agere, vel ullo modo diffinire liceat, nisi ante Ingonem reverentissimum praesulem, suosque successores, seu eorumque legatos decrevimus, sicut supra concessum habemus; et quidquid ante eorum praesentiam finitum atque judicatum fuerit, perpetua stabilitate permaneat. Praecipientes itaque jubemus ut deinceps nullus dux, marchio, comes aut vicecomes, [Col. 1081A] sculdassio, gastaldius, aut ullus reipublicae procurator, seu alia quaelibet magna parvaque persona nostrorum regnorum, praedictam sanctam Dei sedem ejusque vicarios disvestire, molestare aut inquietare, mansionaticum facere, teloneum, districtum, placitum, aut aliam quamlibet functionem exigere, seu de praedictis rebus facere violentiam audeat. Si quis igitur hoc nostrae corroborationis praeceptum infringere, aut quodam temerario ausu tentaverit aut attenuare, sciat se compositurum auri optimi libras CC, medietatem Camerae nostrae, et medietatem praetaxato episcopo, suisque successoribus. [Col. 1082A] Quod ut verius credatur, diligentiusque ab omnibus observetur, manu propria roborantes, annuli nostri impressione insigniri jussimus.

Signum Domni Chuonradi invictissimi Imperatoris.


Locus sigilli + cerei deperditi.

Kadelous cancellarius vice domini Herimanni archicancellarii recognovit.

Datum XVII Kalendas Aprilis, anno Dominicae Incarnationis 1038, indictione VII, anno autem domni Chuonradi regni XIV, imperii XII.

Actum Coloniae feliciter.



HENRICUS III IMP. HUJUS NOMINIS INTER REGES TERTIUS, INTER AUGUSTOS SECUNDUS, COGNOMINE NIGER. (An. 1939-1056.)
[Col. 1081]



[Col. 1081]
HENRICI III IMP. CONSTITUTIONES
(PERTZ, Monumenta Germaniae historica, Leg. tom. II, p. 41.)



I. CONSTITUTIO DE JURAMENTO CALUMNIAE [(1) 1Kb] . (An. 1047, Apr. 3.)
[Col. 1081B]

HEINRICUS [1 1Kb] divina pietate secundus Romanorum imperator augustus, omnibus.

In legibus [2 1Kb] cautum est, ut nemo clericorum jurare praesumat (1. 25, § 1, C. de episc.), alibi vero repperitur scriptum (Julian. 122, 1), ut omnes principales personae in primo litis exordio subeant jusjurandum calumpniae; nonnullis legisperitis venit in dubium utrum clerici jusjurandum calumpniae praestare debeant, aut alii personae hoc officium liceat delegare. Quia enim illud constitutionis edictum ubi clerici jurare prohibentur (1. 25, § 1, C. de episc.), a Theodosio [3 1Kb] augusto Tauro praefecto praeturio de [Col. 1081C] Constantinopolitanis clericis promulgatum fuisse videtur, idcirco ad alios clericos pertinere non creditur. Ut ergo ista dubietas omnibus penitus auferatur, illam divi constitutionem Theodosii [4 1Kb] ita interpretari decernimus, ut ad omnium ecclesiarum clericos generaliter pertinere judicetur. Nam cum divus [Col. 1082B] Justinianus jure decreverit [5 1Kb] , ut canones [6 1Kb] Patrum vim legum habere oporteat (Julian. 119, 1) et in nullis Patrum canonibus repperitur [7 1Kb] ut clerici jurare audeant, dignum est ut totus clericalis ordo a praestando jurejurando immunis esse procul dubio censeatur. Quapropter nos, utriusque videlicet divinae et humanae legis intentione, decernimus et imperiali auctoritate inretractabiliter diffinimus, ut non episcopus, non presbiter, non cujuscumque ordinis clericus, non abbas, non aliquis monachus vel sanctimonialis, in quacumque controversia, sive criminali sive civili, jusjurandum compellatur qualibet ratione subire, sed suis idoneis advocatis hoc officium liceat delegare.



II. CONVENTUS TURICENSIS [(2) 1Kb] . (An. 1054, Febr.)
[Col. 1082C]


Constitutio de conjugiis.

HEINRICUS divina pietate secundus Romanorum imperator Augustus, omnibus.

Quoniam nobis divinae pietatis [8 1Kb] providentia imperialis [Col. 1083A] officii curam commissam credimus, nos quoque erga ea quae ad Christianas religiones et ad cultum justitiae pertinent, jugiter sollicitare debemus. Quapropter cum Turegi [9 1Kb] universali conventu nostrorum fidelium Italicorum [10 1Kb] sederemus, orta quaestione de illicitis conjugiis, consilio nostrorum principum, archiepiscoporum, episcoporum [11 1Kb] , marchionum, comitum, ac judicio judicum, seu consensu omnium judicantium hujusmodi sententiam diffinivimus. Omnia scilicet quae sancti canones vel sacrae leges nostrorum praedecessorum inde statuunt [12 1Kb] , summa auctoritate confirmavimus, et inde [13 1Kb] etiam nostro imperiali jure addidimus, ut quicumque seu in legitima aetate sive infra legitimam [14 1Kb] aetatem uxorem duxerit vel desponsaverit [15 1Kb] , si morte praeventus [Col. 1083B] fuerit, nulli propinquorum suorum liceat viduam vel desponsatam illius uxorem ducere. Quod si quis hoc fecerit, tam mulier quam vir ex hac lege exheredati sint, omniumque bonorum eorum [16 1Kb] medietas ad fiscum deveniat, altera vero medietas propinquis parentibus legitimis hereditario jure deveniat. Et quicumque ex hujusmodi conjugio natus fuerit, ipse quoque, sicut et parentes sui, ex hac lege exheredatus sit.



Constitutio de contemptoribus imperatoris.

HEINRICUS divina pietate secundus Romanorum imperator Augustus, omnibus.

Decet [17 1Kb] imperialem solertiam contemptorem suae praesentiae capitali dampnare sententia.



Constitutio Langobardica de venefitiis.

[Col. 1083C] HEINRICUS divina pietate secundus Romanorum imperator Augustus, omnibus Langobardis [18 1Kb] .

Decet imperialem sollertiam ita rei pubicae curam agere, ut [19 1Kb] sic sollicitetur erga praesentia, quatinus ea quoque diligenter provideat quae posteris sint utilia ac profutura. Id autem tunc satis competenter agitur, cum bonis virtutis praemium, impiis autem digna ultio, sibi ad vindictam aliis ad exemplum, recompensetur [20 1Kb] . Set quoniam omnia quae mundus [Col. 1084A] habet, humanum genus excellit [21 1Kb] , de ejus salute tanto praecipue curandum est, quanto manifestius constat [22 1Kb] , quod omnipotens quoque Deus pro redemptione ejus unigenitum suum ab aeterna sede divinitatis suae in terram misit. Quapropter quoniam plerosque, pro dolor! venefitio [23 1Kb] ac diverso furtivae mortis genere perire audivimus, super hoc dum Turegi [24 1Kb] universali conventu Langobardorum sederemus, hujusmodi legem cum episcoporum, marchionum, comitum, aliorumque multorum nostrorum fidelium consensu et auctoritate probari sanccimus. Quicumque venefitio seu quolibet modo furtivae mortis aliquem peremerit aut inde consentiens fuerit, mortis sententiam incurrat, omniumque suarum rerum mobilium seu immobilium facultatem amittat. [Col. 1084B] Ita tamen, ut pretium decem librarum auri [25 1Kb] pro legitimo widrigild propinquis perempti primum [26 1Kb] inde detur. Reliqui rursus medietas eisdem [27 1Kb] pro pinquis deveniat, altera autem pars ad fiscum accedat. Si quis vero praedicti criminis aut de facto aut de consensu accusatus, negare voluerit, aut per duellum si liber est, si vero servus per judicium, se defendat, aut similem sententiam incidat. Ad hoc [28 1Kb] autem volumus, nostraquo imperiali [29 1Kb] auctoritate sanccimus, ut quicumque hominibus praedicti reatus noxiis refugium aut subsidium aliquod praebuerit, omnis ejus possessio in publicum perveniat, ipse vero nostram omniumque nostrorum indignationem incurrat, nisi se defenderit ut diximus [30 1Kb] .



III. CONSTITUTIONIS DE BENEFICIIS AMITTENDIS FRAGMENTA [(3) 2Kb] . (1039-1056.)
[Col. 1084C]


Constitutio Heinrici de causis amittendi feudi.

Imperator augustus Heinricus secundus. De militum beneficiis, quoniam dubias variasque causas in regno nostro esse cognovimus, ideoque ad rei publicae statum [31 1Kb] quaedam statuimus. Si quis ergo [Col. 1085A] dominum suum interfecerit, vel vulneraverit, ipsum dominum suamve dominam obsederit, vel eum [32 1Kb] cucurbitaverit, vel contra ea quae in fidelitate nominantur fecerit [33 1Kb] , vel his supradictis consilium dederit, parium laudatione beneficium amitttat. Si vero de supradictis se defendere voluerit, testibus a parte domini deficientibus, cum tribus paribus se expurget; si autem pares habere non potuerit, cum duodecim propinquioribus parentibus se defendat [(4) 1Kb] . Si quis autem suorum parium, idoneus tamen, exinde se veritatem scire dixerit, et per pugnam eum fatigare voluerit, ut per pugnam se defendat edicimus [34 1Kb] . Si quis autem fuit [35 1Kb] qui domino non servierit, parium laudatione beneficium [36 1Kb] amittat [(5) 1Kb] . Sed si hoc defendere voluerit [37 1Kb] , duos vel unum saltem [Col. 1085B] parem ostendat, et cum his se servisse juret, et si pares paremve habere nequiverit, cum tribus vel duobus propinquioribus parentibus se intra annum servire [38 1Kb] juret [(6) 1Kb] . Si autem concorditer cum domino suo se habuerit dominum [39 1Kb] saepe videndo, tunc edicimus [40 1Kb] , ut probet per testes servitium fecisse, et per se non stetisse. Si autem aliqua inter dominum et vasallum discordia fuerit, vel si domicilia [Col. 1086A] in longinquum habuerint [41 1Kb] , vasallus domino se repraesentando servitium promittat, et [42 1Kb] si necesse fuerit, hoc probet [43 1Kb] jurejurando, saltem ad finem controversiae vasallo a paribus dato. Si quidem intra annum servierit, quod levissimum fuerit, et dominus aliud servitium imposuerit quod vasallus neglexerit, unde damnum domino illatum fuerit, usque ad fruges feudatarius [44 1Kb] parium existimatione [45 1Kb] damnum resarciat. De aliis vero culpis unde beneficium non amittitur, parium laudatione defendat se, ut supra, vel emendet [46 1Kb] .



Alia constitutio Heinrici de vasallo qui unum ex dominis refutavit.

Imperator Heinricus. Si contigerit, feudum incuria aut fidelis [47 1Kb] neglectu consortibus applicari, nullum [Col. 1086B] [48 1Kb] ex eo levamen detrusus excipiat, ne senioris sui contemptus illusus fiat, ob quem feudum jure dimiserat. Sane qui aliter fecerint quam quod mens saluberrimae nostrae constitutionis exposcit, beneficio se carituros esse cognoscant; ita ut eis amplius sperare non liceat; seniori danda licentia, tam [49 1Kb] ab ipsis eorumque posteris quam ceteris detentatoribus praedictum beneficium vendicandi.




[Col. 1085]
HENRICI III IMP. DIPLOMATA.



I. Privilegium pro monasterio Corbeiensi et parthenone Herifordensi. (Anno 1039.)
[ERHARD, cod. diplom. Westph., p. 102.]
[Col. 1085C]

C. In nomine sanctae et individuae Trinitatis. HEINRICUS, divina favente clementia, rex.

Si petitiones servorum Dei justas et rationabiles ad effectum perduxerimus, et ad hanc vitam felicius transigendam, et ad perpetuam facilius promerendam procul dubio nobis pro futurum speramus. Quapropter notum esse volumus, quoniam venerabilis abbas Truchtmarus adiit excellentiam nostram suppliciter orans, ut nostra munificentia prospiceremus monasteriis sibi commissis, quorum unum est nova Corbeia nuncupatum, ubi et ille regulari constitutione abbas exstitit, et alterum est sanctimonialium Herifort [Col. 1086C] dictum, et propriae abbatissae cujus nomen Gotesdiu, subjectum, sed juxta consuetudinem qua ancillarum Dei congregationibus procurari solent praepositi, ex ecclesiastico ordine, jam dicto abbati commendavimus, ut tam in disciplina abbatissam loci juvet, quam in cunctis negotiis quae famulae Christi (pro sexu et) professione sua exsequi non possent, ipsarum provisor et patronus existeret. Is ergo petiit celsitudinem nostram (recordari) quod piae memoriae antecessor noster Ludovicus imperator ambo haec monasteria construi jussit ad normam videlicet praecipuorum in Gallia monasteriorum, novam scilicet Corbeiam ad similitudinem antiquae Corbeiae, Herifordense vero coenobium ad exemplum monasterii sanctimonialium in Suessionense civitate constructi, et ut in eleemosynam suam ac totius generis sui institutionum earumdem perfectio compleretur, [Col. 1087A] ecclesiam juris sui quae vocatur Meppia, cum decimis et possessionibus aliisque ad eam pertinentibus, et ecclesiam Eresburc, quam Carolus primo construens in Saxonia decimis dotavit circumquaque habitantium per duas Saxonicas rastas, praefatus Ludovicus ad novam tradidit Corbeiam. Ad Herifordensis autem monasterii adjumentum dedit in episcopatu Asnabruggensi Ecclesiam Buginithi cum subjectis sibi ecclesiis, in parochia vero Mimigernafordensi Ecclesiam Reni cum his quae ad eam pertinent ecclesiis, ita sane, ut decimarum aliorumque reddituum proventus omnes praefatis cederent monasteriis, et ab his vicissim procurarentur subjectae plebes in baptismate, in eucharistia, in sepultura, in confessione peccatorum audienda, et presbyteri [Col. 1087B] qui principales ex his Ecclesias tenerent, archipresbyterorum officio fungerentur, ad omnia facienda quae solent fieri ab archipresbyteris episcoporum. Cum autem ipsi episcopi circationes suas ibi agere deberent, ad eorum mansionatica daretur quod in capitularibus antecessorum nostrorum praescriptum habetur. Ille igitur rata esse volens caetera omnia, tantum expensas ad ministerium episcopi propter aegritudinem et senectutem ejus qui tunc fuit Gauzberti augere debuit, quod juxta petitionem primi ejusdem loci abbatis Warini ita moderari placuit, ut descripto quantum satis sit ad servitium episcopi hoc nullo modo subtrahatur, et episcopus vicissim ampliora non quaerat, nec cum pluribus veniat quam ut eis sufficere possint. In quibus satis esse consensit [Col. 1087C] praefatus episcopus coram antecessore nostro Ludovico et archiepiscopo Rabano, caeterisque cum eo in synodo agentibus, id est ut dentur ad singulas ecclesias porci IV valentes singuli denarios XII, aut VIII arietes tantumdem valentes, porcelli IV, aucae IV, pulli VIII, situlae XX de medone, de mellita cervisia XX, de non mellita. . . . , panes CXX, de avena modi C, manipuli DC, sitque in potestate episcopi utrum haec per singulas ecclesias ad unum mansionaticum an ad duo velit habere. Ne autem in summa debiti his plus minus compleretur, hoc auctoritatis suae decrevit atque jussit. His etiam adjungere placuit liberam utrique loco concessionem eligendae de propria congregatione in regimen sui per futura [Col. 1087D] semper tempora congruae personae quod et nos confirmamus et corroboramus, et ut omnis hinc dubietas tollatur, manu propria corroborantes, sigilli nostri impressione ea signari jussimus.

Signum domni Heinrici tertii (L. M.) regis invictissimi.

Theodericus cancellarius vice Bardonis archicapellani recognovit.

Data III Non. Sept., indictione VII, anno Dominicae Incarnationis 1039; anno autem domni Heinrici tertii ordinationis XII, regni vero I.

Actum Goslare feliciter. Amen.



II. Privilegium pro Ecclesia Paderbornensi. (Anno 1039.)
[ERHARD, ubi supra, p. 103.]
[Col. 1088A]

C. In nomine sanctae et individuae Trinitatis, HEINRICUS, divina favente clementia, rex.

Quoniam divinae dispositionis providentia ad regendam totius reipublicae monarchiam suae immensae pietatis magnificentia nos provexit, ante omnia autem hoc laborare debemus, ut qui coronam terreni regni concessit, post emensum hujus vitae spatium, ea etiam coronari permittat, quae non auferatur in aeternum. Quod potissimum fieri posse decernimus, si loca ecclesiasticis obsequiis deputata nostra auctoritate corroborentur, ut, omni exteriore inquietudine [Col. 1088B] remota, in tranquillitate permaneant, quatenus eorum precibus adjuvemur, qui ibi die noctuque orationibus in Dei servitio vacare debentur, et quod per nos utpote conscientia trepidi quaerere non praesumimus, sanctae Dei Ecclesiae servientium pia intercessione impetremus. Quapropter universitati fidelium nostrorum patere volumus, qualiter Ruodolfus sanctae Paterbrunnensis Ecclesiae venerabilis episcopus, pro Ecclesiae suae honore, imo maxima utilitate, piae intentionis devotione nos suppliciter aditurus exoravit, ut Ecclesia cui ipse pastorali cura praesidet, nostra regali auctoritate corroboraretur. Cujus petitioni, quia rationabilis videtur, gratuito assentientes, quidquid eadem Ecclesia per justitiam obtinere debet antecessorum nostrorum regum vel [Col. 1088C] imperatorum vel nostra oblatione caeterisque fidelibus ibi collatum, in rebus, territoriis, vel in comitatibus ac districtu, vel quibuscunque utensilibus, ac quidquid Megenwercus episcopus, antecessor scilicet praelibati Ruodolfi episcopi, de sua haereditate ibi contulit, vel aliunde per commutationem aut precariam legaliter acquisivit, denuo stabili dono concedimus et regali auctoritate confirmamus. Si quis autem nostrae confirmationis edictum ulterius aliqua praesumptione infringere tentaverit, centum librarum auri ad nostrum pondus compositione multetur, ut dimidium camerae nostrae persolvat, reliquum vero eidem Ecclesiae quam temerarie inquietare praesumpsit. Et ut haec confirmatio per [Col. 1088D] successiones temporum stabilis et inconvulsa permaneat, hanc regalis praecepti paginam inde conscribi ac manu propria confirmantes sigillo nostro jussimus insigniri.

Signum domni Heinrici tertii (L. M.) regis invictissimi.

Theodericus cancellarius vice Pardonis archicancellarii recognovit.

Data XIII Kal. Oct., indict. VIII, anno Dominicae Incarnationis 1039; anno autem domni Heinrici tertii XII, regni I.

Actum Bothtfelht feliciter. Amen.



III. Privilegium pro monasterio Corbeiensi et parthenone Herifordensi. (Anno 1040.)
[ERHARD, ubi supra, p. 103.]
[Col. 1089A]

C. In nomine sanctae et individuae Trinitatis, HEINRICUS, divina favente clementia, rex.

Si locis divino cultui mancipatis aliquam munificentia nostra adjicit immunitatem, unde commorantes inibi securius et commodius vitae coelestis quietudini valeant inservire, existimamus hinc praesentibus uti felicius ac mansuris perfrui beatius. Quocirca noverit omnium Christi nostrique fidelium cautela, tam praesentium quam succedentium, qualiter nos pro remedio animae nostrae parentumque [Col. 1089B] nostrorum, nec non pro petitione Herevortensis Ecclesiae abbatissae Gotesdie nominatae nostri dilectae traditionem Ludovici imperatoris quam tradidit ad monasteria quorum unum est monachorum nova Corbeia nuncupatum, aliud est sanctimonialium Herivorti nominatum, quae piae memoriae genitor illius Ludovicus imperator ad normam praecipuorum in Gallia monasteriorum construxit, Corbiense videlicet ad similitudinem antiquae Corbeiae, Herivortense vero ad Suessionis similitudinem, abbati Corbeiensi commendavimus, ut juxta consuetudinem, qua ancillarum Dei congregationibus procurari solent praepositi ex Ecclesiastico ordine, tam in disciplina quam in cunctis negotiis quae famulae Christi pro sexu et professione sua exsequi non possent, ipsarum [Col. 1089C] provisor et patronus existeret. Pro eleemosyna autem generis sui tradidit cellam quae vocatur Meppia, cum decimis et possessionibus undique ad eam pertinentibus, et ecclesiam Heresburc circumquaque per duas saxonicas rastas, ad novam Corbeiam. Ad Herivortense vero monasterium in episcopatu Asnabrugensi Ecclesiam Buinidi cum subjectis sibi ecclesiis, in parochia Mimiernevordi ecclesiam Reni cum his quae ad eam pertinent ecclesiis, ita sane ut decimarum aliorumque redituum proventus omnes praefatis cederent monasteriis, et ab ipsis vicissim et procurarentur subjectae plebes, in baptismate, in eucharistia, in sepulturis, in confessione peccatorum audienda, et presbyteri qui principales ecclesias tenerent archipresbyterorum officio fungerentur, ad [Col. 1089D] agenda omnia quae solent fieri ab archipresbyteris episcoporum. Et cum ipsi episcopi circationes suas ibi agere deberent, ad eorum mansionatica daretur ut in capitularibus antecessorum nostrorum praescriptum habetur, videlicet quantum satis sit eis dari, et episcopi non plus quaerant, nec cum pluribus veniant quam ut eis sufficere possint. Ne autem in summa debiti episcoporum servitii plus exigeretur quam opus sit, statuerunt praedictarum ecclesiarum episcopi cum consensu synodali coram antecessore nostro Ottone imperatore et archiepiscopo Rabano caeterisque cum eo in synodo agentibus, ut dentur ad singulas ecclesias porci IV, valentes singuli denarios XII, aut arietes VIII tantumdem valentes, [Col. 1090A] porcelli IV, aucae IV, pulli VIII, situlae XX de medone, de mellicia cervisia XX, de non mellita LX, panes CXX, de avena modi C, manipuli DC, essetque in potestate episcoporum, utrum haec per singulas ecclesias ad unum mansionaticum an ad duo vellent habere. Statuit ergo praefatus antecessor noster Otto imperator liberam utrique loco concessionem et potestatem eligendae de propria congregatione in regimen sui per futura semper tempora congruae personae, et ut nullus judex publicus licentiam in homines ad praefatum monasterium Herivortense pertinentes ullam judiciariam habeat exercere potestatem; sed omnis eorum res coram advocato ipsorum definiatur, quam constitutionem antecessorum nostrorum justam et rationabilem nos quoque [Col. 1090B] praedicto monasterio Herivortensi praecepto nostro regali confirmamus atque corroboramus. Et ut haec confirmationis nostrae auctoritas stabilis et inconvulsa omni permaneat aevo, hanc paginam inde conscriptam manu propria, ut infra videtur, corroborantes, sigilli nostri impressione jussimus insigniri.

Signum domni Heinrici tertii (L. M.) regis invictissimi.

Eberhardus cancellarius vice Bardonis archicancellarii recognovit.

Data XI Kal. Januar., indictione VIII, anno Dominicae Incarnationis 1040; anno autem domni Heinrici III ordinationis ejus XIII, regni vero II

Actum Herivorte feliciter. Amen.



IV. Decretum Henrici regis III quo interdicit Walderico abbati monasterii Cremonensis Sancti Laurentii alienationem et precarias bonorum ipsius coenobii absque consensu episcopi Cremonensis. (Anno 1040.)
[MURATORI, Antiq. Ital., VI, 217.]
[Col. 1090C]

In nomine sanctae et individuae Trinitatis, HEINRICUS, divina favente misericordia, Francorum et Longobardorum rex.

Si sanctorum Dei Ecclesiarum, etc. Quapropter notum sit omnibus nostris fidelibus, tam praesentibus quam futuris, quod vir venerabilis Hubaldus, sanctae Cremonensis Ecclesiae episcopus, et per omnia vir fidelissimus, modestiae nostrae retulit, quod quaedam [Col. 1090D] abbatia, suo episcopio subdita, et in honore sancti Laurentii dedicata et infra civitatem suam sita, a quodam abbate, Walderico nomine, diminueretur in beneficium dando, et malas inscriptiones faciendo, scilicet injustas precarias, commutationes ac libellarias; et hac occasione victualia fratrum subtrahebantur, et famulorum beneficia minuebantur; et sic orationes et eleemosynae, quae pro anima illius qui eam construxit, et pro animabus omnium Christianorum fieri debebant, diminui videbantur. Cujus rei causa dolore cordis tacti intrinsecus, quod inde fieret, cogitare coepimus. Divina namque gratia inspirante, et dilectissimi nostri consanguinei Herimanni Coloniensis archiepiscopi, atque Brunonis similiter nostri charissimi consobrini Werzeburgensis [Col. 1091A] episcopi, nec non Kadeloi episcopi atque cancellarii nostri, consilio saluberrimo interveniente, nostrae regalis auctoritatis praeceptum, quod inviolabile perpetualiter teneatur, fieri praecepimus. Ea videlicet ratione ut tam praesens abbas quam futuri nullam potestatem deinceps habeant de rebus ad praedictam abbatiam pertinentibus diminuere, nec in beneficium dando, nec commutationes seu precarias atque libellarias faciendo, sine licentia praedicti Hubaldi episcopi et successorum ejus qui pro tempore fuerint. Si quis vero abbas contra hanc nostram auctoritatem fecerit, irrita et vacua et sine robore permaneant, et abbas proprio honore et dignitate privetur, et illi qui investituram aut aliquod scriptum suscipere praesumpserit, sciant se [Col. 1091B] composituros auri optimi libras centum, medietatem camerae nostrae, et medietatem abbatiae, cui damnum inferre tentaverit. Quod ut verius credatur, etc.

Signum domni Heinrici gloriosissimi et invictissimi regis.

Kadeolus episcopus et cancellarius, vice domni Herimanni archiepiscopi et archicancellarii recognovi.

Datum XVI Kalendas Februarii, indictione VII, anno 1040, anno vero domni Heinrici. . . .

Actum Augustae feliciter. Amen.



V. Diploma Heinrici III regis Romanorum Popponi abbati concessum.---Omnes monasterii possessiones et immunitates confirmat. (Anno 1040.)
[MARTENE, Ampl. Collect., III, 59.]
[Col. 1091C]

In nomine sanctae et individuae Trinitatis, HEINRICUS, divina favente clementia, rex.

Sublimitas regalis prudentiae Deo servientium paci ac quieti omnimodis debet prospicere. Unde comperiat omnium fidelium nostrorum tam praesentium quam futurorum industria, quod monasterii Stabulai sub nostra ditione siti [(7) 1Kb] consecrationi praesentes, id est obtinente apud nostram celsitudinem abbatis ejusdem loci, scilicet Popponis reverentia, petente eodem abbate, juxta antiquorum regum Sigiberti, Childerici, Clodovei, Dagoberti, qui constructores fuere praefati loci, necnon et imperatorum [Col. 1091D] Caroli, Ludovici, Ottonum trium, Heinrici, sed et serenissimae memoriae Chuonradi imperatoris genitoris nostri sancita, appendentium vel traditarum rerum illi ecclesiae a tempore sancti Remagli per succedentia tempora ratam praeceptionem firmavimus regali auctoritate nostra. Est igitur nostra dignatione sancitum, ut quidquid praedecessorum suorum temporibus illi loco fuit traditum aut condonatum, sed quod eidem abbati imperator Heinricus ob suae animae mercedem de Hasbanio reddidit beneficium, sive quod a divae memoriae [Col. 1092A] genitore nostro ipsi fuit restitutum a comite Hermanno ex haerede mortuo per aliquanta tempora injuste detentum, Scaletin videlicet et Palisiol cum omnibus appenditiis suis, et quidquid ad ipsum locum emit, sextam scilicet de Amblava et Tumbis a comite Godefrido de Zingeis, vel quod de bono ecclesiae concambium Wendengias, et Corworonnon abbatis Sancti Maximini data villa Astebronna loco concambii sine aliqua infractura maneat inconvulsum. Quoniam vero praedecessores nostri reges vel imperatores suae auctoritatis firmitate ipsi loco sancivere, ut advocatus ejusdem ecclesiae in cortibus ad locum respicientibus non praesumat mansuras aut paraturas facere, redibitiones, freda exigere, aut placitum tenere, aut parafredos sibi sumere sine [Col. 1092B] permissu abbatis et voluntate eadem, et nos ipsi abbati firmando corroboramus, bannique nostri impositione ne deinceps quisquam haec audeat infringere vigoramus, et quidquid sane acquisivit aut acquisitum reperit in quibuslibet rebus ecclesiae roboratur nostrae auctoritatis rata praeceptione, habens emunitatem ab omni advocatorum infestatione. Et quoniam monachis alterius coenobii, id est Malmundarii, sancita antiquorum regum vel imperatorum non suffecerunt, et sub duobus abbatibus rescindere eadem monasteria laboraverunt, quod a temporibus sancti Remagli adhuc manet inconvulsum, propter haec, inquam, ut ne qua deinceps inter eos controversia fiat, quod evenisse temporibus domni imperatoris Ottonis secundi constat, statuimus [Col. 1092C] secundum mansuetudinis nostrae edictum, ut unius abbatis regimini sicut jugiter permansit utrumque subjectum coenobium. Et ut haec nostrae concessionis ac confirmationis de omnibus his plenior habeatur auctoritas, manu propria hoc praeceptum subter firmavimus, sigillique nostri impressione insigniri jussimus.

Signum domni Heinrici regis invictissimi.

Theodericus cancellarius vice Bardonis archicapellani recognovi.

Data Non. Junii, indictione VIII, anno Dominicae Incarnationis millesimo quadragesimo, anno autem domni Heinrici regis III ordinationis XIII, regni II.

[Col. 1092D] Actum Stabulai feliciter. Amen.



VI. Privilegium pro parthenone S. Mariae Mimigardefordensi. (Anno 1040.)
[ERHARD, Cod. diplom. Westph., p. 107.]

C. In nomine sanctae et individuae Trinitatis, HEINRICUS, divina favente clementia, rex.

Omnium fidelium nostrorum tam praesentium quam et futurorum solers noverit industria, qualiter nos divina admonitione compuncti, nec non fidelissimo ac frequentissimo servitio Heremanni Mimigartewrtensis Ecclesiae venerabilis episcopi non parumper incitati, quamdam curtem nostrae proprietatis Harvia dictam, in pago Livegowe et in comitatu Dietbaldi comitis sitam, pro remedio animae dilectissimi genitoris nostri Chuonradi videlicet imperatoris Augusti, et pro pia recordatione animae conjugis nostrae Chunehildis reginae simulque pro stabilitate vitae nostrae nostraeque matris Gisilae imperatricis Augustae, atque pro desiderio divinae retributionis, ad hanc ecclesiam, quam praedictus Heremannus episcopus in Mimigartewrtensi loco a fundamento incoepit, eamque ad finem perductam, nobis astantibus, in honorem sanctae Dei Genitricis Mariae honorifice consecravit, cum omnibus suis pertinentiis, hoc est utriusque sexus mancipiis, areis, aedificiis, [Col. 1093B] terris cultis et incultis, agris, pratis, pascuis, campis, silvis, venationibus, aquis aquarumque decursibus, molis, molendinis, piscationibus, exitibus et reditibus, viis et inviis, quaesitis et inquirendis, seu cum omni utilitate quae scribi aut dici poterit. Eo tenore in proprium dedimus atque tradidimus, ut ejusdem ecclesiae abbatissa caeteraeque moniales Dei sanctaeque genitricis Mariae servitium abhinc die noctuque in commemorationem nostri parentumque nostrorum copiosius possint adimplere. Firmissime autem in eadem facienda traditione hoc excepimus, ut neque praesens Heremannus episcopus, neque futuri successores sui deinceps praefatam curtem ullam potestatem habeant de eadem ecclesia retrahendi vel in suos usus vindicandi, nisi eo concambio aut [Col. 1093C] ea restitutione, quae ejusdem ecclesiae abbatissae omnibusque suis monialibus aut ex vicinitate aut ex utilitatis magnitudine commodior vel utilior esse videatur. Et ut haec nostrae traditionis atque largitionis auctoritas nunc et per succedentia temporum curricula stabilis et inconvulsa permaneat, hanc paginam inde conscribi eamque manu nostra, ut subtus videtur, corroborantes, sigilli nostri impressione praecepimus insigniri.

Signum domni Heinrici tertii (L. M.) regis invictissimi.

Eberhardus cancellarius vice Bardonis archicancellarii recognovi.

Acta IV Kal. Januar., indictione IX, anno Dominicae Incarnationis 1041, anno autem domni Heinrici [Col. 1093D] III ordinationis ejus XIII, regni vero II.

Actum Mimigartewrte. Amen.



VII. Diploma Heinrici II imperatoris de permutatione facta inter abbatiam Sancti Maximini Trevirensem et Stabulensem. (Circa an. 1042.)
[MARTENE, Ampl. Collect., II, 64.]

In nomine sanctae et individuae Trinitatis, HEINRICUS, divina favente clementia, imperator.

Sublimitas imperialis prudentiae Deo servientium paci ac quieti omnimodis debet prospicere, ut si [Col. 1094A] quando aut necessitas exigit, aut utilitas exposcit, de villis aut rebus ecclesiarum praestariam aut concambium facere, quibus auctoribus id agatur oportet litteris adnotare, ut postquam ejus rei auctores vel astipulatores contigerit obiisse, si quis succedentium id velit infringere vel demutare, ipsa litteralis commendationis auctoritas in medium prolata, et praecipue si sublimitate imperiali est confirmata, habeatur pro teste, ad infirmanda molimina partis adversae. Quapropter notum sit Christi fidelibus et nostris, tam praesentibus quam futuris, quale concambium factum sit de bono Sancti Remacli apud Wendengias, quod olim pertinens ad abbatiam Sancti Maximini pro Astenebruno, inter alias commutationes datum fuerat coenobio Stabulensi, et [Col. 1094B] sancitum et corroboratum imperiali auctoritate patris mei divae memoriae Chuonradi Caesaris, villa quaedam Inkesengias vocata, erat de episcopatu Bavenbergensi, pertinens ad praebendam sancti Georgii. Quae quoniam longe distabat a praefata urbe, visum est ejus loci praeposito nomine Luitpaldo cum consensu domni sui [(8) 1Kb] Sugeri episcopi alias eam concambire, petiitque a venerabili Poppone abbate monasterii Stabulai, ut hanc villam, quoniam abbatiae suae vicina erat, acciperet sibi, et bonum de Wendagiis loco suo propinquius pro denominata villa traderet sibi, et ut aequum ex utraque parte concambium fieret, duos adhuc mansos apud Andernacum et Nonam de Buobardio adjiceret. Pro hoc igitur apud Trajectum in curia nostra a supradicto [Col. 1094C] venerabili abbate interpellati habendum possidendum ulterius ecclesiae sancti Remacli firmando corroboravimus, bannique nostri impositione, ne deinceps quisquam aut tollere aut usurpare sibi audeat, vel injustitiam aut violentiam facere publice vigoravimus. Atque ut hujus nostrae confirmationis et concessionis de hoc concambio plenior imo certior habeatur auctoritas, manu propria hoc descriptionis praeceptum subter adnotavimus.

Signum domni Heinrici secundi imperatoris invictissimi.



VIII. Privilegium pro monasterio S. Petri Mindensi. (Anno 1043.)
[ERHARD, Cod. diplom. Westph., 110.]
[Col. 1094D]

In nomine sanctae et individuae Trinitatis, HEINRICUS, divina favente clementia, rex.

Si in monasteriis construendis studium habuerimus aut aliis nostris fidelibus idem volentibus assensum praebuerimus, non solum ad temporalis, verum etiam ad aeterni regni commodum hoc nobis profuturum esse non ambigimus. Quapropter notum sit omnibus Christianae religionis cultoribus praesentibus videlicet et futuris, qualiter Bruno Mindensis episcopus nos adiit, et monasterium ex propriis haereditatis suae bonis, in insula quadam Wisare [Col. 1095A] fluminis juxta Mindun posita, et sub potestate sancti Petri apostoli constituta, in honore sancti Mauricii martyris sociorumque ejus et aliorum sanctorum, et pro nostri patris Chuonradi imperatoris memoria, qui eumdem pontificali dignitate sublimavit, et pro nostra sospitate et regni nostri stabilitate, et pro se suisque antecessoribus sive successoribus suisque etiam parentibus, a nobis licentiam construere impetravit, quo in loco vitam monachorum constituere, eisdemque abbatem se licenter ordinare nos postulavit. Et quia ullam in hac re novitatem incipere vel nos aliquid exinde postulare antea non praesumpsit, quam monasteriis suis quae invenit aliquod supplementum adderet, locumque hunc sub nostram defensionem suscipere nos rogavit. Cujus petitioni [Col. 1095B] quia justa ac religiosa fuerat, nequaquam contrarii, ob interventum videlicet familiarium nostrorum Herimanni Coloniensis archiepiscopi et Hunfridi Magdeburgensis episcopi, simul etiam cum consensu caeterorum nostrorum fidelium qui tunc temporis praesentes adfuerunt, praefatum monasterium construere et monasticam vitam abbatemque inibi constituere illi permisimus. Quod cum merito ejus desiderio permitteremus, eo tamen majori fiducia voto ipsius consensimus, quia, sicut praediximus, idem episcopus in primis sedis suae primatem ecclesiam fratrumque suorum prandium ibidem Deo sanctoque Petro famulantium de haereditariis suis bonis benigne adauxit. Et duo monasteria, sanctae Mariae videlicet et sancti Martini, ab antecessore [Col. 1095C] suo Sigeberto episcpo incoepta, iste alterum eorumdem quod est sanctae Mariae et opere et consecratione consummavit, alterum sancti Martini vero ex parte devote augmentaverat, aliaque monasteria quae in episcopatu ejus sub suo jure erant, et prandia ibi Deo servientium fideli charitate supplevit, quatenus votum suum in hoc quoque monasterio eo majori fiducia postmodum expedire posset, quo ecclesiis suis quas invenit utilitatibus antea prodesset. Ad idem vero monasterium ex propriae haereditatis suae bonis sive et ex aliis quaecunque acquirere potuit collationibus octoginta mansos cum mancipiis, villis, areis, aedificiis, agris, terris cultis et incultis, viis et inviis, exitibus et reditibus, quaesitis [Col. 1095D] et inquirendis, pratis, pascuis, silvis, aquis aquarumque decursibus, piscationibus, molendinis et utilitate silvarum. Nec non cum omnibus appendiciis quae dici aut nominari possunt, tradidit perpetualiter ibi permanenda, exceptis his quae vel ipse, Deo opitulante, postea acquirere poterit, vel collatione fidelium huic provenire possint ecclesiae, quin etiam triginta mansos et octoginta aratra decimationum de monasterii Sancti Petri bonis ad supplementum eidem monasterio condonavit. Constituit quoque ut per singulos annos in festivitate sancti Mauricii ejusdem sedis episcopus cum fratribus monasterii Sancti Petri ad supradictum monasterium veniat ac missarum solemnia celebret ibique prandendo charitatem adimpleat. Et si episcopum [Col. 1096A] adesse aliquid impediat, fratres tamen ibi eadem charitatis vocatione conveniant, ut per hanc concordiam et dilectionem in Dei servitio devotiores coadunentur. Atque ut eadem ecclesia cum bonis suis nunc ab ipso ei collatis vel postmodum conferendis ab ejus successoribus vel ab aliis magis secura consisteret, iu mundiburdium Sancti Petri et tuitionem nostram et sub potestatem episcopi loci illius collocavit. Idcirco notum sit omnibus qualiter id ipsum monasterium ejusdemque abbatem et fratres inibi manentes sub nostra regali sive imperiali successorumque nostrorum tuitione defendi volumus, sic scilicet ut nullus ejusdem episcopi successor potestatem habeat bona ejusdem monasterii aliquo modo destruere aut minuere. Quare si [Col. 1096B] vel ille vel alius aliquis hujus destructor et monasterii bonorumque suorum dissipator vere sciat, quia abbati fratribusque ibidem Deo servientibus in nobis nostrisque successoribus certum est inde refugium. Et ut hoc nostrae concessionis praeceptum per omne tempus stabile permaneat et inconvulsum, hanc paginam inde conscriptam subtusque manu propria corroboratam sigilli nostri impressione jussimus insigniri.

Datum decimo Kalendas Februarii, anno Dominicae Incarnationis 1043, indictione XI, anno autem domni Heinrici ordinationis XV, regni vero IV.

Actum Goslare in Dei nomine feliciter Amen.

Adelgerus cancellarius vice Bardonis archicapellani recognovit.



IX. Privilegium pro monasterio Herifordensi. (Anno 1044.)
[ERHARD, Cod. diplom., 111.]
[Col. 1096C]

C. In nomine sanctae et individuae Trinitatis. HEINRICUS, divina favente clementia, rex.

Si reqiae liberalitatis munificentia locis Deo dicatis quiddam conferimus, et ad temporalem vitam et aeternam nobis profuturum esse liquido confidimus. Quapropter omnium Christi nostrique fidelium tam futurorum quam praesentium solertia noverit, qualiter nos praecipue pro amore divino et animae nostrae remedio, tum ob interventum dilectae contectalis nostrae Agnetis reginae, quasdam res ab [Col. 1096D] antecessoribus nostris regibus vel imperatoribus monasterio Herivordensi in honorem sanctae Dei genitricis perpetuae virginis Mariae constructo, et beatae Bosinne corporaliter inibi quiescenti, duas scilicet curtes Overanberh et Liutwinesdorf, in usum sanctimonialium Deo ibidem famulantium datas, nostrae auctoritatis renovare scriptis et confirmare voluimus, sitas in pago Angeresgauwe et in comitatu Witechindi comitis, cum omnibus suis appendiciis, hoc est utriusque sexus mancipiis, areis, aedificiis, terris cultis et incultis, pratis, pascuis, aquis aquarumque decursibus, molis, molendinis, piscationibus, silvis, venationibus, exitibus et reditibus, viis et inviis, quaesitis et inquirendis, cum omni utilitate quae ullo modo inde poterit provenire. [Col. 1097A] Ea videlicet ratione, ut praedicta loca in usum sanctimonialium inibi omnium remota contradictione perpetualiter teneantur, nulli in beneficium praestanda. Illud etiam cum antecessorum nostrorum traditione et astipulatione benigne concedimus et confirmamus, ut sanctimoniales inibi Deo famulantes arbitrium et potestatem habeant eligendi abbatissam, cum quaelibet earum locum morte intercidente mutaverit, et ut nulla judiciaria persona in his quae eamdem ecclesiam continere videatur, vel exactor, vel publicus judex causas agere vel freda exigere, seu ad mansiones vel ad quodlibet ministerium compellere praesumat, nisi advocatus quem ejusdem loci elegerit abbatissa, locorum quidem horum homines a caeterorum [Col. 1097B] omnium districtu sint liberi. Et ut haec regiae nostrae traditionis et confirmationis auctoritas stabilis et inconvulsa omni aevo permaneat, hanc chartam inde conscriptam manu propria, ut infra videtur, corroborantes sigilli nostri jussimus impressione signiri.

Signum domni Heinrici tertii (L. M.) regis invictissimi. + CR. +

Theodericus cancellarius vice Bardonis archicancellarii recognovit.

Data VII Kal. Oct., anno Dominicae Incarnationis 1044, indictione XII; anno autem domni Heinrici tertii ordinationis ejus XVII, regni vero VI.

Actum Aquisgrani iu Dei nomine feliciter. Amen.



X. Confirmatio privilegiorum et jurium Mantuanae Ecclesiae facta ab Henrico III, Germaniae et Italiae rege. (Anno 1045.)
[MURATORI, Antiq. Ital. VI, 415.]
[Col. 1097C]

In nomine sanctae et individuae Trinitatis. HEINRICUS, divina favente clementia, rex.

Si in sacratis omnipotenti Deo locis a quibuslibet desolatis recuperationis augmentum pio favore largimur, id nobis et ad imperii nostri stabilimentum atque ad aeternae remunerationis emolumentum credimus profuturum. Quapropter omnium sanctae Dei Ecclesiae, nostrorumque fidelium, praesentium scilicet ac futurorum, noverit universitas quod Marcianus [Col. 1097D] sanctae Mantuanae sedis episcopus, nostram adiit clementiam, postulans ut pro Dei amore nostraeque animae remedio ad confirmationem vel restaurationem omnium suorum bonorum nostrae auctoritatis praeceptum suae Ecclesiae concedere dignaremur. Cujus precibus inclinati, per interventum quoque Herimanni nostri dilectissimi archiepiscopi et archicancellarii, et Brunonis nostri amantissimi episcopi, libenter acquiescentes: et quoniam dignum est, ne res Ecclesiarum Dei a quibuslibet depraedentur, ut ab earum ditione, quod nequam est auferantur, decrevimus eidem Mantuano episcopatui omnes res quas modo de donis regum seu imperatorum praedecessorum nostrorum, vel alio quolibet modo tenet, vel quas sine lege potestative, vel cum virtute perditas [Col. 1098A] habere videtur. Videlicet monasterium quod factum est in honore sanctorum Memoris, Probi et Ruffini, cum omnibus suis adjacentiis, scilicet cum aqua, quae dicitur Mulinelles, cum suis decursibus de illo loco, unde eadem aqua originem sumit, usque in Mincii amnem, et ex utraque lectuli parte duodecim pedes, cum omnibus pertinentiis ejusdem monasterii, cum curtibus etiam in Veronensi Vicentino, Mantuano, Brisiano, Placentino, Mutinensi, atque Cremonensi comitatibus sitis, quae ita nominantur, Bagniolo, Colonia, et in circuitu fluminis, quod dicitur Capud Alponis, Puliana, Alonte, Leonigo, atque Sablone; seu in Gardinensi Judiciaria, cum servis et ancillis ibidem pertinentibus, et omnes alias res ejusdem monasterii, quae sunt in praedictis [Col. 1098B] comitatibus, vel infra nostrum Italicum regnum, seu quas caeterorum hominum concessionibus, traditionibus, offensionibus, comparationibus, commutationibus, libellorum quoque vel qualicunque regalium chartarum conscriptionibus, seu pheothecariis vel emphiteosi ipse sanctus locus obtinuit. Confirmamus itaque sibi plebem Mantuanae civitatis cum plebe Sasselli, quae est in Porto, plebem de Suave, plebem Mauri, plebem Sancti Metri, plebem de Octavo, plebem de Riverso, plebem de Goti, de Volta, de Bonago, de Corte de Cauriana de Calziago, de Gussenago, de Capite Tartari, de Margareja, de Ludolo, quae est in Scorzarolio, de Turiselle, de Saviola, de Castellione Mantuano, de Boneficio, de Bigarello, de Sancto Georgio, de Ponterioli, de Barbasio, de Carisedolo, [Col. 1098C] de Sancto Cassiano, de Sancto Martino de casale Barbasi, de Sancto Laurentio in casale, de Gubernule de Septingenti, de Sermite, de Sancta Maria de Baniolo, de Castellucchio, de Campedello, de Radaldescho: itemque plebem in Flumine novo, plebem de Pletule, cum omnibus aliis plebibus et capellis, cum terris cultis et incultis, cum silvis et venationibus, decimis, seu curtibus, mansis etiam vestitis atque absentibus, campis, pratis, pascuis, et cum omnibus insulis, quae sunt in flumine Padi, de Zara usque in Burana, et usque in Vizanum, sicut Padus antiquitus decurrebat: cum piscationibus, caretis, paludibus, molendinis, aquis, aquarumque decursibus, ripis, omnia omnino in integrum quaecunque dici vel nominari possint, unde eadem [Col. 1098D] sancta Mantuanensis Ecclesia investita fuisse dignoscitur, quocunque ordine vel qualibet legitima auctoritate. Insuper renovamus scriptum sancti Cassiani abbatiae, a paganis devastatae, per hos fines terminatae, de Agritia Majore usque in viam, quae vulgo dicitur Viscovilis, usque in Agritiam Minorem; inde decurrit terminatio usque in Verenscula; inde derivatur per fossas Paluti in lacum Mantuae, inde Fissaro, et per Fissarum usque in Agritiam Majorem, ubi terminationis exordium sumpsit, cum omnibus pertinentiis et adjacentiis, quae ad ipsam abbatiam pertinere videntur, quatenus idem Marcianus praesul, ejusque successores haec omnia ad utilitatem sui episcopii absque alicujus impedimento et [Col. 1099A] contradictionis molestia perpetualiter valeant possidere. Verum etiam confirmamus eidem Ecclesiae omne teloneum, ripas, et ripaticum, et fixuras palorum ripae Mantuanae civitatis et porti, et totam publicam functionem, atque insulam reveris et curtem Regalem, nec non et insulam, quae dicitur Suzaria, etc.

Signum (+) domni Heinrici tertii regis invictissimi.

Adelberius cancellarius vice Herimanni archicancellarii recognovi.

Data anno Dominicae Incarnationis 1045, indictione XIII, anno vero domni Heinrici tertii ordinationis ejus XV, regnantis vero VI.

Actum Augusta feliciter. Amen.



XI. Heinricus II imperator Cremonensi Ecclesiae restituenda decernit eidem ablata a Gerardo nepote Heriberti archiepiscopi Mediolanensis. (Circiter annum 1046.)
[MURAT., Antiq. Ital. VI, 217.]
[Col. 1099B]

In nomine Domini Dei aeterni. HEINRICUS, divina favente clementia, imperator Augustus.

Si sanctarum Dei Ecclesiarum pastoribus ea, quae digne a nostris fidelibus apud nostram majestatem postulantur, impendimus, id ad aeternae remunerationis meritum nobis proficere non dubitamus. Quocirca omnium fidelium sanctae Dei Ecclesiae, nostrorumque, praesentium scilicet ac futurorum, noverit industria eo quod Hubaldus venerabilis sanctae Cremonensis Ecclesiae episcopus, dilectusque fidelis [Col. 1099C] noster, per domnum Herimannum reverentissimum Coloniensem archiepiscopum, et dulcissimum consobrinum nostrum, nostrae regiae humiliter retulit potestati, qualiter suam Ecclesiam pene desolatam multisque calamitatibus et miseriis invenisset attritam. Imperatoris namque divae memoriae Chuonradi imperatoris Augusti genitoris nostri tempore domnus Landulfus praenominatae Ecclesiae et parti Romani imperii per omnia semper fidelissimus, gravi infirmitate correptus, in ipsa infirmitate longam protraxit vitam. In cujus longa aegritudine sua Ecclesia non modicam passa est jacturam, maxime a Girardo, Heriberti Mediolanensis archiepiscopi nepote, qui audacia patrui sui, qui omne regnum Italicum ad suum disponebat nutum, superbe levatus, quidquid [Col. 1099D] sibi placitum erat, justum aut injustum, potestative operabatur in regno. Invasit itaque cortem et plebem de Arciaco contra voluntatem et sine permissione multum diuque aegrotantis episcopi. Qui cum liquisset infima, et migrasset ad superos, successit ei Hubaldus episcopus, noster in omnibus fidelissimus. Cui cum necesse esset ad episcopalem consecrationem accedere, ab archiepiscopo ut consecraretur impetrare nequaquam valuit, nisi plebem et cortem quam injuste et potestative invaserat, nepoti suo concederet. Cumque in longum pro hac intentione ejus protelaretur consecratio, non sponte sed coacte concessit, quod petierat, consecrationem non aliter consecutus. Quia vero multum moleste ferebat quod [Col. 1100A] inde fecerat, apud genitoris nostri excellentiam multoties conquestus est se hoc sponte non fecisse. Cui cum praedictam cortem et plebem restituere vellet, saepe et saepissime per suas litteras illi mandatum est ut eas ad partem episcopii habendas relinqueret. Quod nunquam impetrare valuit, sed diabolico instinctu, cui a cunabulis, sicut omnibus tam Italicis quam Teutonicis patet, deservierat, ejus legationem vilipendens, superius dicta detinuit, et alia multo majora ad genitoris dedecus et vilitatem, invadere non formidavit, scilicet plebem de Misiano cum omni integritate sua, et decimam de castro Aganello ad praedictam plebem de Arciaco pertinentem, et decimam de Mauringo, ad plebem de Fornovo attinentem, nec non et medietatem de castro Cortegano, ad abbatiam Sancti Laurentii pertinentem. Eo autem [Col. 1100B] in regno veniente cum comperisset quod archiepiscopus violata fidelitate quam illi fecerat, regnum sibi invadere moliretur, Girardo instigante et ei omnino suffragante, omnia praedicta, sicut reo majestatis et proscriptione digno, juste ei abstulit et episcopo restituit. Sed genitore nostro de regno recedente, iterum omnia invadere non timuit, spreta ejus reverentia et timore. Nos vero episcopatus diminutioni et miseriae condolentes, et paternum dedecus considerantes, haec omnia episcopio aeternaliter habenda concedimus, et insuper per praecepti nostri auctoritatem retinenda instituimus, ea videlicet ratione ut nullus archiepiscopus, episcopus, dux, marchio, comes, vicecomes, seu magna parvaque regni nostri [Col. 1100C] persona ecclesiam eamdem disvestire audeat. Si quis vero, etc.

Ego Ramundus notarius hujus exomli exemplar vidi et legi.



XII. Heinrici III regis, imperatoris II, diploma quo omnia bona confirmat monasterio Veronensi Sancti Zenonis. (Anno 1047.)
[MURATORI, Antiq. Ital. VI, 221.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Imperialem sublimitatem condecet, etc.; qualiter Walterus sanctae Veronensis Ecclesiae episcopus una [Col. 1100D] cum Alberico, abbate monasterii Sancti Zenonis martyris, nostram clementiam suppliciter exorando adiit, ob amorem Dei omnipotentis, beatique Zenonis reverentiam, etc. Nos vero, justis eorum petitionibus consentientes, pro remedio animae nostrae, et ob interventum dilectissimae conjugis nostrae imperatricis Agnetis, praedicto monasterio concedendo confirmamus, etc. Id est in eodem territorio Veronensi monasterium constructum in honore sancti Petri, quod dicitur Mauritica, cum decimis ac terminis eorum cernentibus a fine Fissaro usque in Fossatum Mantuanum, ex uno latere ab Agricia usque fine Finale, et pertingens in Agricia usque Trivularia, de uno capite Castellionem, Silvatico; castellum etiam in Vallepicta cum decimis et appendiciis suis; [Col. 1101A] et castellum Mauriatica cum ecclesia in honore sanctorum Firmi et Rustici, cum decimis, placitis, districtis, et omnibus suis pertinentiis, sicuti a bonae memoriae Karolo piissimo imperatore concessum et oblatum est monasterio Sancti Zenonis; castellum Herbetum cum cunctis pertinentiis suis et adjacentiis; castellum Trebunciolum; et castellum Vicoaderis; capellam Sancti Laurentii sitam in ripa Padi, quae dicitur Ostilia, cum decimis et omnibus pertinentiis suis; Campolane, campum Palliarium, et Novoletum, et in Gajo jugias trecentas; loco Casale-Orci; villa quae dicitur Aspo; Castellum Romanianum, cum facticiis Sancti Zenonis, et montem qui dicitur Alferia; in Lisino ubi dicitur Melario, campos duos; in Clariano campos tres; in Crodano [Col. 1101B] campos duos; in Laupha campum unum; castellum Sancti Viti cum pertinentiis suis; Paronam, Cassianum, cella Sancti Petri infra civitatem Veronam cum pertinentiis suis; in Cavi cellam Sancti Andreae cum pertinentiis suis; in Venti capellam Sancti Viti cum pertinentiis suis; in Puviniaca curticellam unam, et curte in Rivariola cum omnibus pertinentiis suis; et in Pualo campos tres; nec non et cum omnibus rebus ad praefatum monasterium pertinentibus, cum ecclesiis, castellis, vicis, colonibus, mancipiis, comendaticiis, facticiis, etc. Admonemus etiam abbatem qui praeest, ejusque successoribus interdicimus, ne res stipendiarias alendis monachis dedicatas, de sinu monasterii rapiant, et saecularibus in beneficium tribuant, quia pia religio reclamat, si [Col. 1101C] servi Dei tabescunt inopia, et qui non debent, eorum ditescunt copia. Si quis abbas incaute aut temerarie quod sancimus perfregerit, quod injuste tribuit, juste auferat, et membrum fractum corpori Dominico consolidet; ut si male facta purgare voluerit, et nequiverit, superstes ejus nostra et nostrorum successorum sententia roboratus emendet, quod suus antecessor amisit. Denique praecipiendo sancimus, ut nullus dux, marchio, episcopus, comes, vicecomes, etc. Si quis vero contra hos nostros regales apices insurgere, aut in aliquo violare tentaverit, infra dictionem regni nostri consistens, sciat se libras triginta auri probatissimi exsoluturum, medietatem praedicti monasterii, et medietatem palatii nostri. Et [Col. 1101D] hoc nostrum praeceptum in Dei nomine, ut pleniorem obtineat firmitatem, etc.

Signum domni Heinrici tertii regis invictissimi, secundi Romanorum imperatoris Augusti.

Heinricus cancellarius vice Herimanni archicancellarii recognovi.

Data VIII Idus Maii, anno Dominicae Incarnationis 1047, indictione XV, anno autem domni Heinrici tertii, ordinationis ejus XVIII, regnantis VIII, secundi imperantis primo.

Actum Folerni in Dei nomine feliciter. Amen.



XIII. Heinricus III rex, et imperator II canonicis Patavinis eorumque Ecclesiae privilegia renovat. (Anno 1047.)
[MURATORI, Antiq. Ital. I, 1001.]
[Col. 1102A]

In nomine sanctae et individuae Trinitatis. HEINRICUS divina favente clementia Romanorum imperator Augustus.

Si sacris et venerabilibus locis, etc. Quapropter omnium fidelium sanctae Dei Ecclesiae, nostrorumque praesentium scilicet ac futurorum comperiat industria, Arnaldum sanctae Pataviensis Ecclesiae venerabilem episcopum, nec non et Bernardum nostrum capellanum, ejusdemque ecclesiae archidiaconum, [Col. 1102B] nostram humiliter exorasse clementiam, quatenus pro Dei omnipotentis amore, et remedio animae nostrae, nec non et rogatu Heinrici nostri dilectissimi cancellarii omnia praecepta quae ab antecessoribus nostris, seu instrumenta chartarum, quae a fidelibus viris sanctae Pataviensis Ecclesiae nuper collata sunt, nostra auctoritate corroborare dignaremur. Quorum precibus tam pro Dei amore quam pro ejusdem Ecclesiae veneratione libenter assensum praebentes, omnia quae per praecepta aliorum regum vel imperatorum, nec non quae per chartarum instrumenta eidem Ecclesiae dudum a fidelibus viris oblata sunt, per hanc nostram auctoritatem praefatae Pataviensis Ecclesiae confirmamus. Nec non statuimus ut canonici ejusdem Ecclesiae servientes [Col. 1102C] nunc et successores illorum liberam habeant cum consensu episcopi, qui pro tempore fuerit, potestatem de omnibus, quae illis juste et legaliter pertinere visa sunt, aut visa fuerint, inter se, ut consuetudo fuit, dividendi, omni potestatum contradictione remota: videlicet de decimis civitatis per omnia, cum titulis atque cum villis suis ad eamdem civitatem pertinentibus. In primis villa quae dicitur Limena, et villa quae dicitur Arzere, et Autikeria, et Turre et Noenta, et villa quae dicitur Bergomi, et Roncalia, et Ronco Liuteri, et villa quae dicitur Casale, et altera quae dicitur Publitiano, et villa quae nominatur Albignaseca et Masserata, etc. Concedimus etiam eidem Ecclesiae ut nullus dux, marchio, [Col. 1102D] comes, vicecomes, sculdassio, gastaldio, decanus vel quislibet publicae partis minister, etc.

Signum domni Heinrici invictissimi Romanorum imperatoris Augusti.

Heinricus cancellarius vice Herimanni archicancellarii recognovi et subscripsi.

Data V Idus Maii, anno Dominicae Incarnationis 1047, indictione XV, anno autem domni Heinrici tertii, ordinationis ejus XVIII, regnantis VIII, sed et imperantis primo.

Actum Tridentino in Dei nomine feliciter. Amen.



XIV. Heinrici III regis, inter imperatores secundi, diploma, quo canonicis Taurinensibus Sancti Salvatoris jura ac bona omnia confirmat. (Anno 1047.)
[MURATORI, Antiq. Ital. V, 195.]
[Col. 1103A]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Omnium sanctae Dei Ecclesiae nostrorumque fidelium, tam futurorum quam praesentium, noverit universitas qualiter nos pro amore divino animaeque nostrae remedio canonicis Taurinensis Ecclesiae per hoc nostrae confirmationis praeceptum, prout juste et legaliter possumus, concedimus et confirmamus, [Col. 1103B] stabilimus in canonica et claustra in Domini Salvatoris honorem constructo infra Taurinensem civitatem, nec non et canonicis ibidem pro tempore militantibus, omnia a beatae memoriae Regnimiro ejusdem sedis episcopo institutore ejusdem canonicae Domini Salvatoris collata, et quae per praecepta regum et imperatorum vel per firmitates succedentium episcoporum, seu quaeque collatione religiosorum hominum ibidem collata sunt vel conferenda: ecclesias scilicet intra eamdem civitatem Taurini, unam in honorem sanctorum apostolorum Philippi et Jacobi, aliam in honorem sanctorum apostolorum Simonis et Judae, tertiam in honorem sancti Stephani martyris, quartam in honorem sancti Martiniani, quintam in honorem sancti Eusebii, [Col. 1103C] sextam in honorem sancti Martini. Castrum etiam super portam ejusdem civitatis quae dicitur Turrianica, et omnem decimam tam intus quam foris ejus civitatis, cum molendinis et piscationibus in ipso fluvio Turia. Insuper etiam omnes res ejusdem canonicae tam intus quam foris, cum suis solariis, casis, hortis, accessibus, terris, servis et ancillis, omnibusque praefatae canonicae pertinentibus. Largimur etiam omnes decimas indomnicatas ejusdem sedis episcopi, et decimas Beneficiorum omnium fidelium ejusdem episcopi. Ecclesiam quoque cardinalem in honorem sancti Maximi in Quincto, et ecclesiam Sancti Stephani in Maliasco, ecclesiam Sanctae Mariae, ecclesiam Sancti Petri, ecclesiam Sancti Laurentii, cum omni decima praedictae villae: cortem in [Col. 1103D] Alpiniano cum castro et capella Sancti Petri infra ipsum castrum sita: altera vero trans Turiam flumen Sanctae Mariae, cum molendinis, piscationibus, et omnibus appendiciis ad eumdem aspicientibus: cortem in Lifiniasco, cum castro et capella Sancti Mauritii in eodem castro, cum omnibus ad se pertinentibus: ecclesiam Sancti Victoris et Coronae, cum omni decima in Marcomeda, et cum terris ac mansis ad praedictam canonicam pertinentibus; ecclesiam Sancti Macharii in Vilasco cum terris et decimis ejusdem villae. Plebem vero in durione Sanctae Mariae, cum omni decima ad eum pertinente in planitiis, casis, terris, vineis, et capellam Sancti Solutoris in monte Pharrato: ecclesiam Sancti [Col. 1104A] Viti in villa quae dicitur Arsitias, cum corte tota, et decima, et portibus, piscationibus, omnibusque sibi adjacentibus: ecclesiam Sancti Georgii cum monte, ubi exstat in Villaparso, cum omni decima ejusdem villae, et mansis eidem canonicae pertinentibus: decimam in Malavasio cum duabus ecclesiis, unam in honorem Sanctae Mariae, alteram in honorem Sancti Martini, et omnem decimam in Valleplana, et in Vallesurda, et in Milionico, et inde Ligadino, cum terris et vineis ad praefatam canonicam pertinentibus: cortem in Saxinas cum ecclesia in honore Sancti Joannis cum omni decima, molendinis, silvis, buscaliis, palariis, et omnibus appendiciis; omnemque decimam ejusdem cortis: cortem in Martiriasco cum capella Sancti Martini, cum silvis, buscaliis, [Col. 1104B] et omnibus appendiciis suis: cortem in Pavatiano cum omnibus suis pertinentiis; capellam in Romaniano in honorem sancti Remigii: cortem in Pavariolo cum castro et capella in eodem castro in honore sancti Secundi, cum omnibus suis pertinentiis: cortem in Audisello, et Mandego, cum suis pertinentiis: cortem in Patiano cum castro, et duabus capellis: cortem in Balbiano cum capella una: cortem in Aliniano, cum castro, et capella in eodem castro in honorem sancti Remigii: capellam, mansos, vineas, atque casas in Orsenasco; cortem in Santena, cum castro et capella in eodem castro in honore sancti Pauli, cum omni sua decima ejusdem cortis; cortem in Bulgare, et partem in castro cum portibus, molendinis, piscationibus, silvis, et omnibus [Col. 1104C] sibi pertinentibus: medietatem cortis Buriadis, cum medietate capellae in honore sancti Michaelis: cortem in Scandaltico, cum plebe in honore sancti Dalmatii, et capellis quatuor in eadem corte, unam in honorem sancti Michaelis, aliam sancti Joannis, tertiam sancti Andreae, quartam sancti Martini, cum omni decima, et molendinis, silvis, pascuis, pratis communibus et privatis, omnibusque ad praedictam canocicam pertinentibus: capellam in Polengaria in honore sancti Remigii, cum omnibus ad eam pertinentibus in Sablone, cum mansis quinque, et medietate decima ejusdem villae, una cum terris, castris, capellis, vineis, campis, pratis, pascuis, silvis, molendinis, portibus, ripatiis, aquis, aquarumque decursibus, piscationibus, servis et ancillis, aldionibus, [Col. 1104D] decimis, fictis, reditibus, paludibus communibus et incommunibus, ripis, rupinis, cultis et incultis, mobilibus et immobilibus, ad jus praefatae canonicae, canonicorumque usus et sumptus, qui pro tempore fuerint, pertinentibus vel aspicientibus in integrum, nostrae confirmationis auctoritate, et quae collata sunt, et conferenda, concedimus, largimur, ac stabilimus, omnium hominum controversia remota et procul abdicata.

Insuper quoque per hanc nostri praecepti paginam praecipimus atque jubemus ut nemo episcopus, etiam judex publicus, aut missus discurrens, aut marchio, comes, sculderius, gastaldus, vel cujuslibet potestatis magna, parvaque persona has praelibatae canonicae [Col. 1105A] res audeat invadere, diripere, vel quocunque molimine de potestate canonicorum, ibidem Domino militantium, ausu nefario auferre, nec in beneficium cuiquam dare praeter voluntatem praedictorum canonicorum, neque ad causas judiciario more, ut aliqua supraposita, aut violentia faciendum ullo unquam tempore ingredi audeat. Sed liceat eos cum omnibus rebus ac familiis suis sub nostra consistere tuitione, atque immunitatis defensione. Si vero querimoniae adversus jam dictos canonicos tam de liberis hominibus, quam de servis, seu de rebus ortae fuerint, jubemus ut ante praepositum et canonicos ejusdem ecclesiae finiantur, et ad finem usque deducantur. Si quis igitur contra hanc nostri praecepti paginam, nostraeque jussionis auctoritatem [Col. 1105B] aliquid agere aliquando tentaverit, aut ex his quae supra scripta sunt, quidpiam violare praesumpserit, sciat se auri optimi libras ducentas compositurum, medietatem camerae nostrae, et medietatem parti praedictorum canonicorum, nostraeque insuper incidisse majestatis offensam. Et ut hoc nostrae immunitatis praeceptum inviolabilem et inconvulsam obtineat firmitatem, manu propria subtus illud firmavimus, et annuli nostri impressione assignari jussimus.

Signum domni Heinrici Romanorum imperatoris invictissimi.

Heinricus cancellarius vice Hermianni archicancellarii recognovi.

Acta Kalendis Maii, anno Dominicae Incarnationis [Col. 1105C] millesimo quadragesimo septimo, indictione XV, anno autem domni Heinrici seu ordinationis ejus decimo octavo, imperantis vero primo.

Actum Mantuae, in Dei nomine feliciter.



XV. Praeceptum Heinrici imperatoris de libertate et rebus monasterii Casauriensis. (Anno 1047.)
[MURATORI, Rer. Ital. Script. II, II, 357.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Si servorum Dei petitionibus assensum praebuerimus, ad spem divinae remunerationis nobis profuturum [Col. 1105D] esse non diffidimus. Quapropter omnium Christi nostrique fidelium tam futurorum quam praesentium, noverit industria qualiter nos pro amore divino animaeque nostrae remedio, tam ob petitionem venerabilis Adelberti monachi, quam et germani sui Guimarii, de Ecclesia Sanctae Trinitatis, et sancti Quirici martyris, in vocabulo Placentro, in comitatu Balbense, ubi Finianus dicitur: concedimus eis ad habendum et possidendum ipsum praedictum locum, tam ipsis, quam et abbati ipsorum. Ut nullus dux, marchio, episcopus, comes aut vicecomes, aut magna parvaque persona aliquam molestiam seu invasionem facere praesumat. Insuper concedimus eis praedictum locum Finianus cum introitu et exitu suo, quod est a capite; fine [Col. 1106A] Serra de Barbarano, pede fine ipso Rigo de Placentri, de uno lato fine ipso valle de Fuge, ex alio latere serra de Corviano, cum ipsa furca cum omni pertinentia sua: et sunt in supradictis istis modiorum de terra quatuorcenti, et si amplius inventum fuerit, ad ipsam jam dictam ecclesiam pertineat, cum terris, vineis, aquis, aquarumque decursibus, piscationibus, molendinis, cultis et incultis, omnia et in omnibus, et quidquid de praedicti monasterii possessionibus fiscus noster sperare potuerit ipsi pro aeternae remunerationis praemio concedimus. Et ut nullus mallaturam persolvat advocato ejus, etc., ut in superioribus privilegiis.

Signum domni Heinrici secundi Romanorum invictissimi imperatoris Augusti.

Heinricus cancellarius vice Herimanni archicancellarii [Col. 1106B] recognovi.

Data Kalendas Januarii, anno Dominicae Incarnationis millesimo quadragesimo septimo, indictione decima quinta; anno autem domini Heinrici tertii ordinationis ejus decimo octavo, regnantis quidem octavo secundi, imperantis primo.

Actum ad Columna civitatem in Dei nomine feliciter. Amen.



XVI. Praeceptum Heinrici imperatoris de libertate et rebus monasterii Casauriensis.

In nomine sanctae et individuae Trinitatis, HEINRICUS divina favente clementia Romanorum imperator Augustus.

Si servorum Dei petitionibus assensum praebuerimus [Col. 1106C] ad spem divinae remunerationis nobis profuturum esse non diffidimus. Quapropter omnium Christi nostrique fidelium, tam futurorum quam praesentium, noverit industria qualiter nos pro amore divino animaeque nostrae remedio, tum ob petitionem venerabilis abbatis Dominici dicti monasterii Sanctae Trinitatis, et B. Clementis martyris inibi quiescentis in comitatu quidem Pinnensi, in insula, quae Casa-Aurea vocatur, juxta praecepta praedecessorum nostrorum regum ac imperatorum quidquid juste et legaliter visum est habere, imperiali nostra auctoritate decrevimus corroborare, et confirmare quodcunque videlicet idem monasterium videtur obtinere infra urbem Romanam, etc., [Col. 1106D] ut supra in aliis privilegiis.

Signum domni Heinrici imperatoris secundi Romanorum invictissimi imperatoris Augusti.

Heinricus cancellarius vice Herimanni archicancellarii recognovi.

Data tertio Idus Martii, anno Dominicae Incarnationis millesimo quadragesimo septimo, indictione decima quinta, anno autem domni Heinrici tertii ordinationis ejus decimo octavo, regnantis quidem octavo secundi, imperantis primo.

Actum ad Sanctum Flavianum in Dei nomine feliciter. Amen.



XVII. Heinricus, inter imperatores secundus, Bernardo Patavino episcopo jus cudendae pecuniae elargitur. (Anno 1049.)
[MURATORI, Antiq. Ital. II, 711.]
[Col. 1107A]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Si sacris et venerabilibus locis proficua dona concedimus, animae nostrae profuturum nullo modo ambigimus. Quapropter omnibus Christi nostrique fidelibus tam futuris quam et praesentibus, notum fieri volumus qualiter nos ob interventum nostri tori regnique consortis, scilicet Agnetis imperatricis Augustae, nec non ob devotum servitium Dei, [Col. 1107B] et petitionem Bernhardi Pataviensis episcopi licentiam et potestatem monetam faciendi in civitate Pataviensi, secundum pondus Veronensis monetae, sibi suaeque Ecclesiae perpetualiter concedimus atque permittimus. Et ut certior auctoritas hujus nostrae concessionis videatur, in una superficie denariorum nostri nominis et imaginis impressionem; in altera vero ejusdem civitatis figuram imprimi jussimus. Et quoniam secundum imperialem auctoritatem nostrorum antecessorum regum vel imperatorum pro animae nostrae remedio sanctae Dei Ecclesiae praelibatum donum conditione stabili tradimus, volumus firmiterque praecipimus ut nulla major minorve persona Ecclesiam Dei suumque provisorem, Bernhardum videlicet episcopum, ejusque [Col. 1107C] successores hoc nostrae benignitatis dono destituere atque molestare praesumat. Quod ut verius credatur ab omnibus, et per succedentis temporis aevum ab omnibus diligentius observetur, hoc nostrae donationis praeceptum manu propria corroborantes, sigilli nostri impressione inferius jussimus insigniri.

Signum domni Heinrici tertii regis invictissimi, secundi Romanorum imperatoris Augusti.

Herimannus Coloniensis archiepiscopus atque archicancellarius recognovi.

Data XVI Kalendas Maii, anno Dominicae Incarnationis millesimo quadragesimo nono, indictione secunda, anno domni Henrici III regis, imperatoris secundi, ordinationis ejus XX, regni quidem X, Imperii [Col. 1107D] autem III, in nomine Domini.

Actum Goslariae feliciter. Amen.



XVIII. Privilegium pro Ecclesia Bremensi. (Anno 1049.)
[LAPPENBERG, Hamburg Urkund, 874.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Quoniam ex debito procurandi regni universis Ecclesiis Romani imperii paternam sollicitudinem debemus impendere, volumus unamquamque, quantum ex divinae gratiae nobis conceditur munere, sublimare et nostrorum beneficiorum donis in melius [Col. 1108A] promovere. Unde quidem omnes Christi nostrique tam futuri quam praesentes noverint fideles, qualiter nos ob petitionem nostri tori ac regni consortis, scilicet Agnetis, imperatricis Augustae, et ob devotum famulatum nostri fidelis et dilecti Adelberti, Bremensis Ecclesiae archiepiscopi, cum consensu Berenhardi ducis et Udonis comitis et aliorum cohaeredum, ad ejusdem ecclesiae altare, in honore sanctae Mariae, Genitricis Dei perpetuaeque virginis, ac sancti Petri, apostolorum principis, unum forestum cum legitimo banni jure traddidimus in pago Lara vel Steiringa, scilicet in ducatu Berenhardi ducis, et infra terminos quos subtus nominatim dicimus, situm, incipiens enim a ponte, qui vulgari lingua Buribruc dicitur, et sic descendens juxta Huntam fluvium usque in alveum fluvii [Col. 1108B] Aldena dicti et inde per decursum, ubi Aldena Wiseram influit, et inde a concursu istorum fluviorum sursum per crepidinem Wisere usque ad illum locum ubi Bremensis archiepiscopatus et Mindunensis episcopii concurrunt termini, et rursus per terminum eorumdem episcopiorum versus occidentem usque ad praenominatum pontem. Ea videlicet conditione et ratione ut nullus absque licentia praefati archiepiscopi successorumque suorum, ullum genus ferarum, quod jure banni interdicitur lege qualibet, venatoriae artis industria in eodem foresto praesumat capere vel decipere. Quisquis autem contra istam nostri imperialis praecepti conditionem infra praefinitum ejusdem foresti venetur [Col. 1108C] terminum, eamdem erga archiepiscopum emendationis habeat legem, quae omnibus legaliter constituta est, qui in nostro contra vetitum venantur foresto.

Et ut istud nostrae auctoritatis donum stabile per omne maneat aevum, hoc cyrographum inde conscriptum manu propria corroborantes, sigilli nostri impressione jussimus insigniri.

Signum domni Heinrici tertii regis invictissimi, secundi Romanorum imperatoris Augusti.

Uvinitherius cancellarius, vice Pardonis archicancellarii, recognovi.

Data . . . Kal. Junii, anno Dominicae Incarnationis 1049, indictione II, anno autem domni Heinrici tertii regis, imperatoris secundi, ordinationis ejus XXI, regni quidem X, imperii autem III. In nomine [Col. 1108D] Domini.

Actum Mindo feliciter. Amen.



XIX. Heinrici inter imperatores secundi diploma quo duos advocatos cum variis juribus ac privilegiis concedit monasterio Veronensi Sancti Zenonis. (Anno 1050.)
[MURATORI, Antiq. Ital. V, 291.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Imperialem sublimitatem condecet ut quanto caeteris dignitatibus excelsior colitur, tanto justis petitionibus Deo servientium benignior nec non clementior inveniatur. Quapropter notum esse velumus [Col. 1109A] omnibus sanctae Dei Ecclesiae nostrisque fidelibus, tam futuris quam praesentibus, qualiter abbas Michael monasterii Sancti Zenonis martyris, nostram clementiam suppliciter exorando adiit, ob amorem Dei omnipotentis, beatique Zenonis martyris reverentiam multum nos deprecans, quod de rebus ecclesiae Sancti Zenonis monasterii, quas nostra ei concessit pietas, ab invasoribus non modicum patitur dispendium. Unde deprecatus est ut ex nostris fidelibus duos ei concederemus advocatos, Berifredum videlicet et David, qui causam monasterii procurent advocationis gratia. Nos vero, justis ejus petitionibus consentientes, pro remedio animae nostrae et ob interventum dilectissimae conjugis nostrae imperatricis Agnetis, et propter incrementum [Col. 1109B] filii nostri Heinrici quarti regis, praedicto monasterio concedendo confirmamus, ac serenitatis nostrae litteras censuimus fieri: quibus praecipimus ut memorati vassalli nostri in quibuslibet comitatibus seu pagis advocati illius existant de rebus supradictae ecclesiae, castris, arimannis, seu famulis, et in quibuscunque necessitas postulaverit, nullusque eis ad hoc exercendum opus aliquid contradicere praesumat. Sed sic huic rei studeant, ne per aliquam injuriam jam dictae ecclesiae minuentur facultates. Jubemus quoque ut ubi necessitas postulaverit, et utilitas dictaverit, ut in illorum bonis, ac possessionibus, arimannis, vel famulis, neque dux, neque marchio, neque comes, aut aliqua major vel minor persona nullo modo potestatem habeat [Col. 1109C] placitandi, aut aliquod districtum habendi, vel notitias aut chartas faciendi, excepto praenominatis advocatis Michaelis abbatis, suorumque successorum. Concedimus potestatem placitandi, et notitias vel chartas faciendi in omnibus rebus, ac possessionibus Sancti Zenonis monasterii, eo tantum videlicet ordine, ut jam supradicti advocati de omni generali placito, semel in anno facto, tertiam portionem in beneficia suae militiae consequantur, excepto de Parona, et Cassano, et Villa. Si ultra hoc beneficium aliqua importunitate monasterium quovis ingenio molestare, aut inquietare temptaverint, tamen abbas nostrae auctoritatis robore fretus, indubitanter habeat potestatem illis auferre dominium pariter cum beneficio, et aliis fidelibus provida [Col. 1109D] dispensatione concedere; et insuper de importunitate minime refrenata, quinquaginta libras auri sciant se composituros, medietatem, etc.

Signum domni Heinrici tertii regis invictissimi, secundi Romanorum imperatoris Augusti.

Gunterius cancellarius, vice Herimanni archicancellarii recognovit.

Data III Idus Novembris, anno Dominicae Incarnationis [Col. 1110A] 1050, indictione IV, anno domni Heinrici tertii regis, imperatoris autem secundi, ordinationis ejus XXIV, regni quidem XIII, imperii vero IV.

Actum Veronae in Dei nomine feliciter.



XX. Heinrici III diploma pro Sancto Maximino.---Interventu Leonis papae IX restituit monasterio curtem Prichinas, pluresque villas confirmat ad usus fratrum. (Anno 1051.)
[MARTENE, Ampl. Collect. I, 425, ex chartario Trevirensis S. Maximini.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

[Col. 1110B] Si locis Deo dicatis, quibus beneficia non conferimus, saltem prius ab aliis tradita, et injuste subtracta, vel ablata restituerimus, divinitus nos procul dubio remunerari confidimus. Quapropter fidelium nostrorum tam praesentium scilicet quam et futurorum industria noverit, qualiter nos ob amorem Dei et interventum spiritualis patris nostri domni videlicet Leonis [(9) 1Kb] S. R. E. summi pontificis et universalis papae reddimus coenobitis S. Maximini, qui in suburbio Trevirorum corporaliter quiescit, curtem quamdam vocabulo Prichina, in pago Cinridke sitam, cum omnibus appenditiis et cum omni utilitate, quae vel scribi vel nominari poterit, quam nos cuidam Anshelmoni Theodericum abbatem injuste pro beneficio praestare jussimus, modo autem [Col. 1110C] justitia dictante eamdem curtem cum omnibus in quibuscunque locis ad eam juste et legaliter pertinentibus vel aspicientibus rebus, S. Joanni [(10) 1Kb] sanctoque Maximo et fratribus eis famulantibus, reddidimus, firmavimus, et in aeternum Deo auctore stabilivimus, ea videlicet ratione, ut nec praefatus Theodericus abbas, nec aliquis successorum suorum alicui unquam praestare vel vendere praesumant, sed fratres iidem, inde consolati, sagimen habeant, femoralia etiam [(11) 1Kb] mantelas, ac mensalia [(12) 1Kb] ad usus necessarios inde percipiant, hospites suscipiant, et peregrinorum ac pauperum usibus fideliter inde deserviant. Statuimus etiam, et hac nostra imperiali auctoritate ad praebendam eorumdem fratrum corroborare decrevimus ecclesias, villas et possessiones, [Col. 1110D] quas sub temporibus regum et imperatorum Dagoberti, Pippini, Caroli, aliorumque praedecessorum nostrorum ad nostra usque tempora, ad peculiaritatem illorum pertinere videbantur, ut ex his victum atque habitum consequantur, hoc est Apula, etc. (enumerat XLIX villas), et in civitate Metensi, et circumcirca domos et agros, vineas, areolas, Brisanga, Weinareskiricha, Crufta, Seranna, et ecclesia in [Col. 1111A] Steinsicla et Diedenhoium. Haec igitur loca et omnes sancti Maximini ecclesias cum decimis, dote et dotalibus, cum cunctis salicis decimationibus. quas in usus peregrinorum, ac pauperum, et hospitum constituimus, ad peculiaritatem fratrum Deo ibi famulantium more praedecessorum nostrorum regum et imperatorum tali modo et ea ratione delegamus et corroboramus, ut sicut Heinricus decessor noster divae memoriae Augustus instituit, postquam de eadem abbatia ea quae ad expeditionem, sive ad regale servitium pertinebant, abstulit, nullus imperator, nullus rex, nullus abbas de eisdem locis et ecclesiis alicui de his qui liberi dicuntur homines, sive alterius ecclesiae vel domini famulo vel ministro quidquam beneficiare vel ab eorum jure distrahere [Col. 1111B] praesumat, sed liceat inde abbatibus luminaria ecclesiae restaurare, aedificia recuperare, et necessaria fratribus fideliter ministrare. Et ut hoc praeceptum inde conscriptum firmum semper et stabile permaneat, non solum hoc manu nostra firmatum sigilli nostri impressione insigniri jussimus, verum etiam ut apostolicae defensionis auxilium, si quis eis haec infringere voluerit, babere valeant praedicti patris nostri, domni videlicet Leonis sanctissimi papae privilegium inde conscriptum eidem venerabili loco obtinere meruimus.

Signum domni Heinrici III, regis invictissimi, II Romanorum imperatoris Augusti.

Winnitherins cancellarius vice Bardonis archicancellarii et archiepiscopi recognovi.

[Col. 1111C] Data XII Kal. Februarii, anno Dominicae Incarnationis 1051, anno autem domni Heinrici tertii regis, secundi imperatoris, regni XIX, imperii vero v.

Actum Treviris in Dei nomine feliciter. Amen.



XXI. Privilegium domni Heinrici tertii regis seu imperatoris super Clotteno.---Confirmat monasterio Brunwillarensi donationem factam a Richeza regina Poloniae. (Anno 1051.)
[MARTENE, Ampliss. Collect I, 427, ex ms. Brunwillar.]

In nomine sanctae et individuae Trinitatis. HEINRICUS, [Col. 1111D] divina favente clementia, Romanorum imperator Augustus.

Si locis Deo dicatis, quibus beneficia non conferimus, saltem ab aliis fidelibus Christi tradita confirmaverimus, divinitus nos procul dubio remunerari confidimus. Quapropter fidelium nostrorum, tam praesentium scilicet quam futurorum, magnitudo comperiat, qualiter quaedam domina venerabilis Richeza nomine, regina quondam Poloniae, praedium suum Clotteno dictum, aliis locis subternotatis, id est Comenheim, Elre, Brembe, Asche, Masbrech, Wernus, Tanelach, Wilre, et Pulego, Chucomo, Chundedo, Merle, et Ryle, Erichriche, Lutzenrodo, Dreise, et Ottingin, cum mansis et mancipiis, et cum omni integritate ipsius, in villis, in [Col. 1112A] areis, in mansionibus, in vineis, in arpennis, in silvis et in agris, in pratis, in aquis aquarumque decursibus, et in pascuis, viis et inviis, terris cultis et incultis, exitibus et reditibus, quaesitis et inquirendis, et cum omnibus appendiciis suis, absque ulla sui diminutione, pro remedio animae suae fratrisque sui beatae memoriae Ottonis ducis, aliorumque parentum suorum in monasterio Brunwilrensi sepultorum libere et integre Deo sanctoque Nicolao ad praedictum monasterium per manum Heinrici Palatini comitis filii patrui sui, sub cujus tunc mundiburdio manebat, contradidit, terminum etiam et bannum ejusdem praedii, sicut ipsa prius habuit a fluvio Andrida usque ad fluvium Elza ita constituit, ut nullus ibi aliquam potestatem habeat, nisi abbas [Col. 1112B] ejusdem loci et villicus ejus quem constituat. Quasdam etiam arpennas, id est vineas quibusdam servientibus suis beneficiaverit, id est Ruperto praeposito duas, Weringero de Salevelt duas, Sigebodoni de Odendorff duas, Sigifrido pincernae tres, Epponi de Aldendorff duas, et cameras juxta dominicam curtem, Alberto fratri Winboldi duas, Embriconi de Geldestorp duas, Ansfrido clerico suo XIII mansos cum mancipiis suis ad Lutzenrode, et vinum quod dicitur Srozwin, in Clotteno Ernestoni fratri suo duos mansos cum mancipiis, in Dreise Wolferum etiam tradidit illuc cum sua possessione, ea videlicet conditione, ut quandiu vivant, ecclesiae bona sive beneficia habeant; post mortem vero illorum nullus haeredum suorum quidquam de his sibi [Col. 1112C] quasi jure haereditario vindicet aut possideat, sed in jus et dominium S. Nicolai et abbatis ipsius, ac fratrum sibi servientium redeant, ut quod abbas utilius sibi ac fratribus inde judicaverit, faciat atque disponat. Homines etiam quos dedit S. Nicolao ita tradidit, ut nullus extraneas, nisi forte liberas vel ex potestate S. Petri Coloniae ducat uxores. Si autem alienas acceperint uxores, omnis haereditas eorum et universa quae possident, ad S. Nicolai cedant monasterium, et nullus haeredum suorum in his quidquam habeat. Si vero ex potestate S. Petri Coloniae uxores duxerint, filii eorum iterum accipiant uxores ex potestate S. Nicolai; quod si non fecerint, omnis haereditas eorum et omnia [Col. 1112D] quae possident, ad S. Nicolai et abbatis redeant dominium. Eadem vero rogante, abbas Tegeno praedicti monasterii idem et praedium permisit, cui beneficium postquam ipse illud in suum redegerat dominium, cui statim curtem Caneda et familiam quinque libras ibi solventem, quod fuit Ellonis beneficium ad Gewere tradidit VI arpennas Clotteno, quae fuerunt Siconis comitis beneficium, et duas mansiunculas quas Wecelmus habuit, et in quibus habitavit. Tradidit etiam castrum suum Chucomo Heinrico palatino comiti filio patrui sui, ea scilicet conditione, ut quandiu viveret, super ipsum Clotteno defensor et advocatus existeret; post obitum vero suum, si ipse haeredibus careret, proximus haeres dominae Richezae reginae advocatiam super eadem [Col. 1113A] bona haberet; si vero et ipsi haeredes defuerint, Coloniensis archiepiscopus eamdem advocatiam tribuat cuicunque abbas et fratres petierint. Siconi vero comiti, qui eamdem advocationem a palatino comite, praedicta regina Richeza petente, suscepit tale servitium tribus tantum temporibus anni sibique succedentibus advocatis constituit, scilicet ut ad unumquodque placitum detur advocato modius unus tritici et unus siliginis, et quinque solidi levis monetae valentis, et tantum uni detur, quantum ad istud servitium conveniat, modii quinque avenae, id est ad duo placita modii decem avenae. In natali vero sancti Joannis Baptistae in prato quod vocatur Summunt, pabulum ei detur in gramine, addito uno modio avenae. At si villicus vel de aedificiis [Col. 1113B] vel de agricultura placitum ibidem habuerit, nullam inde partem vel justitiam quaerat advocatus, similiter et de placito, quod vocatur Ludine. Hanc autem traditionem cum moneta et marcatu per manum Heinrici palatini comitis, sub cujus tunc mundiburdio manebat, in praesentia nostra et Hermanni sanctae Coloniensis Ecclesiae venerabilis ac pii archiepiscopi, multorumque principum regni fecit, quam abbas Tegeno ejusdem monasterii, et Sico praefatus comes et advocatus ibidem susceperunt, nostram imperialem flagitantes clementiam, ut eadem bona Deo sanctoque Nicolao confirmaremus, et ut navibus et bonis abbatis et fratrum et familiae de Clotteno et Mesenich per alveum Rheni sive Mosellae, quotiescunque necessitas poposcerit, liberum assensum [Col. 1113C] et descensum sine aliqua exactione telonei traderemus; quorum petitioni annuentes, chartam hanc inde conscribi, manuque propria, ut subtus videtur, corroborantes, sigilli nostri impressione jussimus insigniri; quam si quis infringere tentaverit, ad primum iram Dei sanctique Petri, simulque omnium sanctorum incurrat.

Signum domni Heinrici tertii regis invictissimi, secundi Romanorum imperatoris Augusti.

Wintherus cancellarius vice Bardonis archicancellarii recognovit.

Data XV Kal. Augusti, indictione IV, anno Dominicae Incarnationis 1051, anno autem domni Heinrici tertii regis secundi imperatoris, ordinationis [Col. 1113D] ejus XXIV, regni vero XIII, imperii quinto.

Actum Comphingin feliciter. Amen. Cujus rei testes sunt Hermannus Coloniensis archiepiscopus, Heinricus comes palatinus, Sico comes, Starchri comes, Gerardus, Berengerus, Gozwinus, Rutgerus, Embrico. Eppo, Winboldus, Ansfridus.



XXII. Diploma Heinrici III, pro Brunwillarensi monasterio.---De fundationis monasterii confirmatione per Hermannum Coloniensem archiepiscopum et Richezam reginam Poloniae, deque jure advocatorum. (Anno 1051.)
[MARTEN., Ampl. Collect. I, 430.]

In nomine sanctae et individuae Trinitatis. HEINRICUS, [Col. 1114A] divina favente clementia, Romanorum imperator Augustus.

Notum esse volumus praesentibus et tuturis quod charissimus noster Hermannus, sanctae Coloniensis Ecclesiae venerabilis ac pius archiepiscopus, nec non soror ejusdem domna Richeza, Poloniae quondam regina, ad nostram accedentes praesentiam, abbatiam in loco qui Brunwylre dicitur, a suis parentibus, domno Ernfrido scilicet comite Palatino et sua conjuge domna Mathilde primum fundatam; dehinc post decessum eorum ad ipsos jure haereditario devolutam, ipsum etiam praedium Brunwylre cum omnibus appendiciis suis, sicut ab ipsis devote Deo sanctoque Nicolao traditum, ac pia dispensatione primum fuerat constitutum, sibi in jus haereditarium [Col. 1114B] legibus postularunt. Quibus in mea praesentia placito indicto, legibus discussis, filii parentum haereditatem justitia dictante per sententiam principum obtinuerunt. Qui mox timore et amore Dei commoniti, pro se suorumque parentum, fratrum ac sororum in gremio ejusdem ecclesiae sepultorum, aeterna memoria dictum praedium Brunwilre cum omnibus appendiciis suis, et cum omni integritate, scilicet in agris, in pratis, aquis, pascuis, silvis Deo ac sancto Nicolao et fratribus ibidem Deo servientibus perpetuo possidendum, secundum diffinitionem ac liberam parentum suorum traditionem pari devotione contulerunt. Terminum etiam et bannum ipsius praedii praedicto monasterio, sicut eorum progenitores habuisse noscuntur designantes, a via quae dicitur Jacobs-wech, [Col. 1114C] usque ad viam Hespath, rursumque a via Hespath ad viam-regiam, et a via-regia per cursum rivuli qui dicitur Visbach usque trans fluvium qui dicitur Arnese, ita constituerunt, ut nullus ibidem aliquid juris vel potestatis habeat, praeter abbatem ipsius loci et villicum ejus quemcunque statuerit. Pro abundanti quoque cautela, beato Petro sanctae Coloniensis Ecclesiae summo patrono idem monasterium dictumque praedium in proprietatem absque omni exceptione in manus Christiani Coloniensis advocati rata ac perpetua donatione tradiderunt, quatenus idem locus ab omni praesentium et futurorum, tam pontificum quam regum, seu imperatoris liber dominatu, laetius tam pro nostra [Col. 1114D] quam pro illorum salute vacaret. Verum quia plerumque accidit servos Dei aut perfidorum violentiis opprimi, injuriis seu damnis fatigari, cauto deliberationis moderamine constituerunt, ut Coloniensis archiepiscopus de consilio ac voluntate abbatis, dictae ecclesiae advocatum praeficiat, dummodo abbas idoneum velit; post quem qui secundus dicitur advocatus nullo modo subrogetur. De servitio etiam quod exhibendum erit hujusmodi advocato sic ordinaverunt, scilicet ut tribus anni temporibus, quibus legitima placita observanda erunt, cum XX equis advocatus in locum veniat, et prima nocte qua venerit sequentique die servitium ei abbas tribuat, ut tantis sufficiat; dehinc mane scilicet tertia die prandium solummodo accipiat et recedat. Ipse quoque advocatus [Col. 1115A] caveat, ne super statutum sibi servitium superfluum aliquid exigat vel requirat. Si vero plures secum adduxerit, in abbatis erit arbitrio ipsis aliquid aut nihil dare. Familia quoque ejusdem Ecclesiae observet placitum advocati tribus anni temporibus, et non amplius. Quoties vero abbas vel suus villicus apud Brunwilre, vel quolibet in loco infra terminos abbatiae placitum habere voluerit, quod vulgariter Buding dicitur; id suae sit potestatis, nihilque in tali placito advocatus requirat, aut sibi vindicare praesumat. Hujus igitur constitutionis paginam, quae ad instantiam supra memorati Coloniensis archiepiscopi, et suae sororis dominae Richezae reginae, in nostra primorumque regni praesentia, juste et rationabiliter ordinata est, ut rata et inconvulsa in perpetuum [Col. 1115B] permaneat, manu propria, ut subtus videtur, corroborantes, nostri sigilli impressione jussimus insigniri: quam si quis infringere tentaverit, Dei omnipotentis sanctique Petri et omnium sanctorum incurrat iram, et ut violator nostrae constitutionis perdat advocatiam illam, sciatque se compositurum auri purissimi libras centum, nostrae camerae medietatem, archiepiscopo alteram medietatem.

Signum, etc., ut supra.



XXIII. Diploma Heinrici III pro S. Maximino.---Adversus advocatos, quorum juri et privilegiis limites ponit.
[MARTENE, Ampl. Collect. II, 432, ex ms. S. Maximini.]

[Col. 1115C] In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Si ecclesiis vel coenobiis divino cultui mancipatis alicujus patrocinii vel defensionis solatium adversus insolentiam perfidorum praebuerimus, divinitus nos remunerari procul dubio credimus. Quapropter omnium sanctae Dei Ecclesiae fidelium, tam praesentium quam futurorum comperiat sagacitas, qualiter nos ob remedium animae nostrae et progenitorum nostrorum, interventu etiam charissimae contectalis nostrae Agnetis imperatricis augustae, nostrique filii dilectissimi Heinrici IV [(13) 1Kb] regis, crebram et importunam querimoniam Theoderici abbatis coenobii S. Maximini benigne suscepimus, et coram fidelibus nostris diligenter [Col. 1115D] discussimus, de multis scilicet oppressionibus quas familia S. Maximini patiebatur a comitibus et advocatis, adeo etiam ut videretur destituta antiquis legibus, et non quasi regalis abbatiae familia, sed ut propria advocatorum ancilla esset in servitutem redacta.

Unde nostrorum consilio amicorum praecipiendo decrevimus, et coram legatis nostris Bertolto [Col. 1116A] scilicet comite de Strumburg, et Dragebodone ministro nostro, et aliis nuntiis nostris, et coram praesenti abbate Theoderico, et comite Giselberto tunc temporis advocato, majores et antiquiores de familia Sancti Maximini convocarentur, et sacramento constricti confirmarent, quibus legibus temporibus Heinrici ducis senioris et Heinrici ducis junioris familia illa subjaceret, qualiter placita et judicia fierent, ut ipsi et posteri eorum eodem jure eademque lege exinde perfruerentur. Electi sunt ergo qui hanc legem et justitiam facerent inter abbatem et advocatum, secundum jura priorum et antecessorum suorum, super reliquias sanctorum confirmarent, et postea Treviri in praesentia episcoporum Eberardi Trevirensis, Liutbaldi Moguntiacensis, Adalberonis [Col. 1116B] Mettensis, et Deoderici Virdunensis episcopi, et aliorum principum nostrorum juxta petitionem praedicti abbatis sacramento corroborarent. Confirmatum itaque est eorum sacramento, quia advocatus familiae illius, nisi ter in anno in abbatia placitare non debeat. Quidquid autem illis placitis quisque reus vaticaverit, arbitrio abbatis et suorum praepositorum et villicorum secundum culpam et posse uniuscujusque hominis cedat, et duae partes abbati, tertia advocato cedat. Et si aliquis forte culpam furti vel seditionis inciderit, et abbas ob rebellionem temeritatis advocatum accerserit, ex eodem vadio abbati duae partes, advocato tertia proveniat: ita tamen si advocatus a regia manu bannum suscepit, aliter in abbatia placitare non praesumat. [Col. 1116C] Servientes vero qui praebendarii et qui fratribus infra claustrum serviunt, vel qui foris ad curtes dagescalci dicuntur, nulli advocato neque [(14) 1Kb] hunnoni subjaceant, sed tantum abbati ejusque praepositis quibuscunque culpis respondeant. Advocatus qui bannum a regia manu suscepit, proxima die post festum S. Maximini super praedia et mancipia eorum qui [(15) 1Kb] scaramanni dicuntur, illa sola die, si jejunium, vel celebre festum, aut Dominicus dies non fuerit, placitabit; sin autem jejunus, prima sonante, placitum intrabit, et usque ad horam nonam illud tenebit, postea vero nullum diutius ibi stare cogere poterit; et quidquid ibi acquisierit, duae partes abbatis, tertia ejus erit nullumque alium post se ponere praesumet qui vocetur [Col. 1116D] postadvocatus. Eadem vero die abbas ipsi advocato servitium dabit duos modios panis [(16) 1Kb] , frizkingas IV et unam amam vini. Si ecclesiae homo interfectus fuerit, et abbas aut villicus ejus ab homicida wiregildum exigere poterit, totum sui juris erit: sin autem advocatum necesse fuerit accersire, tertia pars cedet ei potestativa. Per abbatiam placitare hospitia vel servitia a rusticis exigere, petitionibus [Col. 1117A] gravare, et pecora eorum aut palefridos tollere et redditus ab ipsis extorquere, tam comitibus quam advocatis omnimodis imperiali auctoritate interdicimus. Et ut nostrae praeceptionis de his omnibus firma servetur auctoritas, manu propria subterfirmavimus et sigilli nostri impressione insigniri jussimus.

Signum domni Heinrici, tertii Romanorum imperatoris Augusti.

Gebehardus [(17) 1Kb] episcopus et cancellarius vice Wezelonis archiepiscopi et archicancellarii recognovi.



XXIV. Heinrici III regis, et II imperatoris, diploma, quo clerum Volaterranum a jure comitum eximit, et Ecclesiae Volaterranae omnia illius jura ac privilegia confirmat. (Anno 1052.)
[MURATORI, Antiq. Ital., III, 641.]
[Col. 1117B]

In nomine sanctae et individuae Trinitatis. HEINRICUS, divinae pietatis ordinatione secundus Romanorum Augustus.

Ea conditione curam nostri officii nobis divinitus commissam credimus, quatenus in cunctis negotiis divini timoris zelum semper prae oculis habentes sic sollicitemur de mundani regni dispositione, ut ante Regem regum securi veniamus in reddenda ratione. Quapropter cum omnium subjectorum nos oportet curam agere, ecclesiarum tamen praecipue quarum salva incolumitate dum divino cultui debitum [Col. 1117C] solvitur, Christianae religionis integritas conservatur. Quocirca omnibus sanctae Dei Ecclesiae, nostrisque fidelibus, notum esse volumus tam praesentibus quam futuris, qualiter Wido, sanctae Volterrensis Ecclesiae episcopus, nostram clementiam adiit, super comitem reliquosque publici juris ministros miserabilem querimoniam agens, quod sub occasione exigendi juris, clericos et famulos Ecclesiae, aliosque super terram Ecclesiae stantes graviter affligendo inquietant, et dignitatem sanctae Ecclesiae indecentissime inhonestant. Ejus itaque miserabili querimoniae aurem nostrae pietatis adhibentes, de Ecclesiae liberatione statuimus, ne perfidia iniquorum hominum ulterius eam sub qualibet occasione lacerandos permitteremus. Interventu itaque Agnetis [Col. 1117D] nostrae dilectae contectalis, et Opizonis nostri cancellarii, concedimus praedicto episcopo, suisque successoribus clericos et famulos, aliosque super terram suae Ecclesiae inhabitantes in sua potestate, ut liceat eum ante se causam agere, et per duellium qualibet legali sententia litem definire, omnium hominum remota contradictione. Praeterea omnia quae Adelmus bonae memoriae cum uxore sua per chartulam oblationis Volterrensi Ecclesiae contulit, scilicet castellum de Pulliciano, cum monasterio Sancti Sepulcri, aliisque pertinentiis, et castellum de Monteacutulo, cum suis pertinentiis, et suam portionem [Col. 1118A] de Rocca de Cori, cum suis pertinentiis, et eam portionem quam praedictus episcopus de castello de Montegabro acquisivit, seu quidquid praedicta ecclesia in castello de Casallia tenebat, et judicatum quod Ugo Cunizonis filius praedictae ecclesiae fecit, et omnia quae Deo annuente eadem ecclesia juste et legaliter admodum acquireret, nostra praeceptali auctoritate dictae ecclesiae confirmando stabilimus, eo videlicet ordine ut nullus dux, marchio, comes seu quaelibet magna parvaque persona praedictam ecclesiam vel episcopos per tempora Deo dante ibidem ordinatos de omnibus quae supra leguntur, disvestire seu molestare praesumat. Si quis igitur hujus nostrae donationis et confirmationis praeceptum violare praesumpserit, componat auri [Col. 1118B] optimi libras centum, medietatem camerae nostrae, et medietatem jam dictae ecclesiae, suisque rectoribus. Quod ut verius credatur, diligentiusque ab omnibus observetur, manu propria roborantes, sigillo nostro hoc praeceptum insigniri jussimus.

Signum domni Heinrici secundi Romanorum imperatoris Augusti.

Opizo cancellarius vice Herimanni archiepiscopi et archicancellarii.

Actum XV Kalendas Julii, anno Dominicae Incarnationis 1052, anno autem domni Heinrici tertii regis secundi imperatoris, ordinationis ejus XXIV, imperii VI.

Actum Turengo, feliciter. Amen.


[Col. 1118C] Sequuntur signa notariorum qui descripserunt ex authentico.



XXV. Heinricus inter reges tertius, inter Augustos secundus, bona ac jura cuncta suo praecepto confirmat Ecclesiae Vercellensi, ejusque episcopo Gregorio. (Anno 1054.)
[MURATORI, Antiq. Ital., VI, 319.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Quia nullus extra Ecclesiam salvus potest fieri, consequens est ut unusquisque fideliter laborans in agro Dei sine intermissione incumbat incremento ecclesiasticae rei. Certum est enim quia sicut exaltatur mater omnium viventium, ita crescunt merces [Col. 1118D] omnium sibi servientium. Quapropter universorum ejusdem fidelium, tam praesentium quam futurorum noverit charitas, quod nos ecclesiasticis profectibus incumbentes, ac dilectissimae nostrae conjugis imperatricis, seu charissimi nostri filii regis Heinrici precibus pietatis aures accommodantes, per praesentis praecepti stabile firmamentum sanctae Vercellensi Ecclesiae confirmamus omnia bona quiete tenenda ac pacifice in aeternum fruenda, quae sancto Eusebio olim collata sunt a nostris praedecessoribus regibus vel imperatoribus, seu quibuscunque fidelibus. Sed ut mentes fidelium plenius gaudeant, et praedones [Col. 1119A] cautius se custodiant, Vercellensem comitatum, et Sanctae Agathae cum districto et telonio, ac universa publica functione vel exactione, aut redhibitione confirmamus Eusebianae ecclesiae. Burielam insuper cum omni sua integritate, id est Vernade, Clavasa, Bedolium, Galienicum, Ponderianum, Muliariam, Andurnum, Cisidulam, Coracodio, in Monte, Cerisdianam, cum omni sua integritate, Sextegnum, Rovisindam, Monte Cutimali, Pedrorium, curtem quoque Vercellensis civitatis cum omnibus ad eam pertinentibus, Carcuellam in Ondevico, curtem Causanam, curtem Cavalli, abbatiam Sancti Michaelis de Laucedio, Firminianam, curtem Regiam, quam Hortum nominant, cum tota silva Mialda et Fulgitio, et cum omnibus curtis et villis cum valle [Col. 1119B] Elivi: Pontem etiam Notingum, quem Notingus episcopus quidem Vercellensis Ecclesiae mirabiliter super eum equitando legaliter recepit: Languscum, curtem de Antimiano cum omnibus suis pertinentiis, aquam de Sicida, aquam de Servo, aquam de Hellero cum utrisque ripis a loco ubi nascuntur usque in Padum, aquam Padi cum utrisque ripis a Liomia usque ad plebem Maroae, aquam de Duria cum utrisque ripis a Petra grossa usque in Padum: Consado, Matascum, Caudelle, Trevere, Clevoli, Sulzatum, Silva salva, castellum Quirini, curtem Torcelli. Haec omnia Vercellensis Ecclesia in aeternum habeat, cum omnibus publicis districtis, intratis, teloneis . . . . . . communibus, venationibus, portibus, molendinis, montibus et vallibus, alpibus, aedificiis, [Col. 1119C] mancipiis utriusque sexus, aquis, vineis, capellis, pratis, pascuis, silvis, aquis aquarumque decursibus, cultis et incultis. Et insuper speciali edicto sancimus ut in omnibus supra nominatis terris nullus mortalium mercatum praesumat insistere, aut districtum vel teloneum aut fodrum, seu aliquam publicam functionem ac redhibitionem exigere, neque piscationem aut venationem exercere, nisi ad profectum vel ad proprium jus ipsius ecclesiae. Quicunque ergo huic nostrae confirmationi contraierit, nostrae majestatis reus erit. Insuper mille libras auri se compositurum noverit, medietatem imperiali camerae, et medietatem ecclesiae cui molestiam intulerit. Quod ut firmius habeatur et diligentius ab omnibus observetur, hoc praeceptum ex nostra jussione [Col. 1119D] factum, nostris manibus subter confirmavimus, et sigilli nostri impressione inferius insigniri jussimus, et Gregorio nostro fidelissimo, Deo dispensante, episcopo, Sancti Eusebii vicario, ad perpetuam pacem suae Ecclesiae conservandam contulimus.

Signum domni Heinrici tertii (+) regis invictissimi.

Guntherius cancellarius vice Herimanni archicancellarii recognovit.

Data XV Kalendas Decembris, indictione VII, anno Dominicae Incarnationis millesimo quinquagesimo quarto, anno autem domni Heinrici tertii regis, secundi imperatoris, ordinationis ejus XXVI, regni vero XVII, imperii VIII.

[Col. 1120A] Actum Maguntiae, in Dei nomine feliciter. Amen.



XXVI. Heinricus III rex, imperator II, Arimannis Mantuanis jura ac immunitates confirmat. (Anno 1055.)
[MURATORI, Antiq. Ital. IV, 15.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Si petitionibus fidelium nostrorum justis et rationabilibus annuimus, et necessitates injustas, violentasque oppressiones secundum imperialis excellentiae debitum sublevamus, a Deo omnium bonorum recompensatore, meritam retributionem feliciter [Col. 1120B] adepturos fore speramus. Quare omnium sanctae Dei Ecclesiae, nostrorumque fidelium tam futurorum quam praesentium industria noverit qualiter Mantuani cives nostram adierunt clementiam, suas miserias et diuturnas oppressiones conquerentes. Nos vero magnis eorum necessitatibus compatientes, ob interventum dilectissimae conjugis nostrae imperatricis Agnetis, et propter incrementum filii nostri charissimi, Heinrici videlicet quarti regis, nostra imperiali auctoritate omnes superstitiosas exactiones et importunas violentias funditus deinceps illis abolendas, et radicitus exstirpandas, mo is omnibus decernimus et confirmamus. Statuentes etiam ut nulla magna parvaque persona praedictos cives, videlicet eremannos, in Mantua civitate habitantes, [Col. 1120C] de suis personis, sive de illorum servis et ancillis, vel de liberis hominibus, in eorum residentibus terra, vel de eremania, et communibus rebus, ad praedictam civitatem pertinentibus, ex utraque parte fluminis Mincii sitis, sive de beneficiis, libellariis, precariis, seu etiam de omnibus eorum rebus mobilibus et immobilibus juste conquisitis, et juste conquerendis inquietare, molestare, disvestire sine legali judicio praesumat. Praecipimus quoque ut liceat omnibus praedictis civibus secure ire et redire ad mercata omnia sive per terram sive per aquam, quandocunque voluerint, ita videlicet ut non dent ripaticum nec teloneum in Ravenna, in Argenta, in Ferraria, in Summo Lacu, et eam consuetudinem bonam et justam habeant, quam quaelibet nostri [Col. 1120D] imperii civitas obtinet. Quicunque autem hujus nostrae concessionis et confirmationis violator exstiterit, centum libras auri optimi componat, medietatem nostrae camerae imperiali, et medietatem praedictis civibus. Et ut haec nostrae confirmationis auctoritas stabilis atque firma permaneat, hanc chartam inde conscriptam manu propria, ut infra videtur, corroborantes, sigilli nostri impressione jussimus insigniri.

Signum domni Heinrici tertii regis invictissimi Romanorum imperatoris Augusti.

Guntherius cancellarius vice Herimanni archicancellarii recognovit.

Dat. III Nonas Novembris anno Dominicae locarnationis [Col. 1121A] 1055, indictione VIII, anno autem domni Heinrici tertii regis, imperatoris autem secundi, ordinationis ejus XXVII, regni quidem XVII, imperii vero IX.

Actum Guaresallae [leg. Guarstallae] in Dei nomine feliciter. Amen.



XXVII. Heinricus rex III, imperator II, canonicis Ecclesiae Cremonensis omnia illorum bona confirmat. (Anno 1055.)
[MURATORI, Antiq. Ital. II, 75.]

In nomine sanctae et individuae Trinitatis. HEINRICUS, divina favente clementia, Romanorum imperator Augustus.

Si illis qui ad loca sacra destinati divinis officiis [Col. 1121B] inserviunt, nostrae imperialis munificentiae benivolentiam in suis petitionibus clementer ac benigne demonstramus, a Deo omnium rerum inspectore meritam et condignam retributionem nos recipere speramus. Unde omnium sanctae Dei Ecclesiae nostrorumque fidelium, tam futurorum quam praesentium, diligens industria noverit qualiter pro remedio animae nostrae, et ob interventum conjugis nostrae dilectissimae imperatricis Agnetis, nec non propter incrementum filii nostri charissimi Heinrici quarti videlicet regis, canonicorum sanctae Cremonensis ecclesiae in honorem beatissimae Dei Genitricis Mariae constructae necessitatibus providentes illis confirmamus, ac nostra imperiali auctoritate corroboramus terras suas, quas praefatae canonicae praesules eidem [Col. 1121C] ecclesiae vi et injuste tulerant, videlicet Butaningum, Castrumvetus, Insulam, Raduldiscum, Casanovam, Butalianum, Fontanellam, capellam Sancti Salvatoris cum suis pertinentiis, nec non et caeteras terras quas canonici praedicti nunc vel in futuro juste ac legaliter detinere videntur, cum districtu, cum porcis et vervecibus, cum operibus, et omnibus scufiis. Praeterea sancimus atque praecipimus ut nullus episcopus, comes, procurator aut decanus de ipsa canonica fodrum aut aliquam dationem illis tollere, aut aliquomodo sine legali judicio molestare vel disvestire praesumat. Si quis vero contra hujus nostrae confirmationis auctoritatem temerarius violator exstiterit, centum libras auri optimi componat, medietatem camerae nostrae imperiali, [Col. 1121D] et medietatem praedictis canonicis. Quod ut verius credatur, diligentiusque ab omnibus observetur, hanc chartam inde conscriptam manu propria subter corroborantes, sigilli nostri impressione jussimus insigniri.

Signum domni Heinrici tertii regis invictissimi, secundi Romanorum imperatoris Augusti.

Guntherius cancellarius vice Herimanni archicancellarii recognovit.

Data Idus Octobris, anno Dominicae Incarnationis 1055, indictione VIII, anno autem domni Heinrici tertii regis, imperatoris autem secundi, ordinationis ejus XXVII, regni quidem XVII, imperii vero IX.

Actum Mantuae in Dei nomine feliciter. Amen.



XXVIII. Henrici III, Germaniae ac Italiae regis, et imperatoris II, privilegium concessum Ferrariensi populo. (Anno 1055.)
[MURATORI, Antiq. Ital. V, 753.]
[Col. 1122A]

In nomine sanctae et individuae Trinitatis. HEINRICUS, divina favente clementia, Romanorum imperator Augustus

Noverint omnes sanctae Dei Ecclesiae, nostrique fideles, tam futuri quam praesentes, qualiter pro remedio animae nostrae, et ob interventum conjugis nostrae imperatricis Agnetis, et propter interventum dilectissimi filii nostri Henrici quarti regis, universo populo Ferrariensi nobis supplicanti pro fideli ac devoto eorum servitio omnes curtenses a datione in [Col. 1122B] placito, quae Tertiae dicuntur, tutos esse permittimus, Villanos etiam infra totam civitatem Ferrariae, vel ubicunque in eorum terra habitant, ad publicum placitum non venire, sed dominis eis pro illis respondere concedimus: Naves suas et caballos ad P. officium persolvere non cogantur, nisi cum nos in regnum Italicum veniremus, vel noster missus. Praeterea si quis ad placitum vocatur, et debitum suum sponte confitetur, a poena Tertiarum solutus sit. Similiter etiam et viduas a Tertiis in placito solvimus. Bannus autem illorum secundum antiquum modum centum et octo denarii sit. Ripaticum non dent, nisi Papiae, duodecim denarios ejusdem monetae. Cremone autem si forte quisquam negotiatorum moratus fuerit, et alibi aliquod negotium de [Col. 1122C] sale fecerit, duo oralia persolvat. De piscibus pro unaquaque vegete duos denarios Mediolanenses tribuat. Ravennae duos monetae Venetiae. Venetiae vero duodecim ejusdem monetae. Et praeter haec praenominata loca omnem mercatum Italicum absque qualibet exactione secure frequentent. Secundum etiam quod lex jubet, in placito induciae illis concedantur, nisi cum nos aut noster missus in regnum Italicum venerimus. Generale placitum in anno bis custodiant, et hoc solvendo modo tribus diebus et unaquaque die tres porcos centumque panes, unam libram piperis, et alteram zinamomi, tresque sextarios mellis; hisque tribus diebus tantummodo unam vegetem vini: quarta vero die [Col. 1122D] unum verrem ac quinquaginta panes placitanti tribuant. Fotrum autem nobis aut nostro misso ad Italiam venienti plenissime persolvant; haec enim omnia, quae praescripta, nec non concessa sunt, illa exceptione stabilimus et confirmamus ad caetera tempora; nisi cum nos aut noster missus in regno Italico steterimus. Si quis autem hujus nostrae concessionis et confirmationis violator exstiterit, centum libras auri optimi componat, medictatem camerae nostrae, et medietatem praedicto Ferrariensi populo. Et ut haec nostrae confirmationis auctoritas stabilis ac firma permaneat, hanc chartam inde conscriptam manu propria, ut infra videtur, corroborantes, sigilli nostri impressione jussimus insigniri.

[Col. 1123A] Signum domni Heinrici tertii regis invictissimi, secundi Romanorum imperatoris.

Gunterius cancellarius vice Herimani archicancellarii recognovit

Data VIII Kalendas Septembris, anno Dominicae Incarnationis 1055, indictione VIII, anno autem domni Heinrici tertii regis, imperatoris autem secundi, ordinationis ejus XXVII, regni quidem XVII, imperii vero IX.

Actum ad Pontem in Dei nomine feliciter. Amen.



XXIX: Praeceptum domni Heinrici III imperatoris Augusti pro monasterio Prumiensi.---Confirmat ipsius privilegia et possessiones. (Anno 1056.)
[MARTEN. Ampl. Collect. III, 443, ex chartario Prumiensi.]
[Col. 1123B]

In nomine sanctae et individuae Trinitatis. HEINRICUS, divina favente clementia, rex.

Si erga loca divinis cultibus mancipata curam et diligentiam adhibemus, parentum ac decessorum nostrorum instituta non solum firmamus, verumetiam augmentare satag mus, id nobis in aeternae remunerationis retributione profuturum veraciter confidimus. Quapropter omnibus sanctae Dei Ecclesiae nostrisque fidelibus, praesentibus videlicet atque futuris, cognitum esse volumus quoniam inclytus ac venerabilis Robertus abbas Prumiensis monasterii, [Col. 1123C] quod divae memoriae Pippinus quondam rex Francorum suggestu et consensu Bertradae Augustae conjugis suae, in honore Domini nostri Jesu Christi ejusque sanctissimae Genetricis Mariae, in juris sui proprietate a fundamentis construxit, una cum collegio monachorum sub eo regulariter degentium, adiit serenitatis nostrae clementiam, deprecans ut monumenta et auctoritates augustorum ab ipso, scilicet Pippino et infra, quae super tenore ac statu praefati monasterii suis praeceptis et edictis roborarunt, eadem nos innovare et regali auctoritate firmare denuo dignaremur. Quorum petitionibus libentissime annuentes, praepositique sui constantiam in divinis excubiis indefessam fore cognoscentes, decrevimus [Col. 1123D] ita fieri, et jussimus hoc praesens muniminis nostri conscribi praeceptum, per quod cognoscant omnes Dei fideles et nostri tam futuri quam praesentes, quoniam quidquid de statu praedicti loci cunctorumque ad illum pertinentium, universi decessores nostri serenissimi Augusti utiliter perfecteque sanxerunt, id pro remedio nostri patris Heinrici secundi Romanorum imperatoris Augusti, nec non ob interventum nostrae charissimae matris, scilicet Agnetis imperatricis Augustae, inconvulsum ac stabile modis omnibus cunctas per successiones manere decernimus. Igitur secundum praeceptum et edictum praeclarissimi praefati regis Pippini, omniumque successorum ejus augustorum auctoritate, privilegium sit monachis praedicti coenobii eligendi [Col. 1124A] sibi abbatem more solito de ipsa congregatione, nec aliunde recipiendi rectorem vi vel potestate alicujus personae; sed in eadem electione vigeat cum nostro consensu atque consilio seniorum de ipsa congregatione sapientiorum probitas ac humilis suggestio. Volumus praeterea, sicque decernimus, ut res, villae, cellae, atque possessiones, in quibuscunque sitae sint provinciis, et praefato subditae debent servire loco, sub defensione nostrae tuitionis atque mundiburdo ab omni exactione ac discussione cujuspiam immunes et intactae semper consistant. Nullus in eis comes sive aliqua judiciaria potestas, eorumque aliquis qui rempublicam administrare debent, locum habeat tenendi audientiam vel placitum, ab eis exigendi freda, parafredos, conjectos, vehiculos, alicujusmodi [Col. 1124B] requirendi bannum vel heribannum tam a servientibus et colonis, qui per eadem passim resident territoria, quam etiam a liberis et de hisdem beneficia habentibus, quia sic censuit de eis Carolus Pippini filius imperator maximus, omnesque post eum usque ad haec tempora reges et augusti. Et ut abbas suos advocatos habeat licentiam statuendi, sine regis praesentia, in cujuscunque comitis mallum voluerit. Quidquid vero jus fisci de supradictis rebus ad regios usus ministrorumque ejus exigere poterit, ad luminaria ejusdem ecclesiae, ac recreationes indigentium, sicut ab eis est concessum, et in sempiternum concedimus. De teloneis quoque cunctis etiam occasionibus, exactionibus, quemadmodum constat praefinitum a supradictis [Col. 1124C] regibus, praecipiendo decernimus, ne quis exigere praesumat ab eorum ministris et missis, qui ob diversas causas ac necessitates discurrunt per diversa loca, sed neque ab ullo de tota familia S. Salvatoris in nullo mercato regni nostri, portuque navali, vel naulus vel teloneus requiratur, sintque semper et ubique ab hujusmodi exactoribus et exactione immunes et securi, quocunque locorum ditionis nostrae potuerint pervenire. Placuit etiam illud interserere, ut si aliquid minus reperitur de imperialibus edictis, regalibusque praeceptis, vel instrumentis chartarum, per quae loco supradicto et nobilium filiis res vel praedia legaliter sint collata, quod tum crematione incendii facti per irruptionem [Col. 1124D] paganorum, seu aliqua negligentia, vel nimia vetustate deperisse probatur; nullus contra locum illum ejusque privilegia aliquas repetitiones vel occasiones propter hujusmodi rem movere deinceps praesumat; sed quodcunque illi loco secundum legem a quocunque collatum est, hactenus sine repetitione possedit, jugiter absque contradictione alicujus possideat, et si aliqua exinde per pravitatem pravorum hominum sunt educta sive subtracta, repetendi ea liberam habeat facultatem. Inter haec liberales quoque donationes, quas decessores nostri reges loco eidem contulerunt, reperitur hoc ab eis esse concessum, quatenus si rectores ejus utile judicaverint, mercatum statuant in quocunque potestatis suae loco voluerint, propriique numismatis [Col. 1125A] percussuram, monetam videlicet faciendi ibidem, ex regia haberent auctoritate licentiam. Quod et nos, si sic abbas necessarium duxerit, libenter annuimus, et auctoritate nostra roboramus, sitque locus ille praeclarissimus sub tutamine, et emunitate nostrae defensionis, sicuti fuisse probatur sub omnium qui ante nos fuerunt regum tuitione. Et quia rex coelestis ejusdem loci peculiariter non dedignatur esse possessor, cum totus ejus sit orbis ipsiusque plenitudo, rex terrenus in quantum valet, ad vicem hujus infatigabilis studeat esse defensor, quatenus milites Christi inibi degentes pro nobis cunctisque ad nos pertinentibus, atque regni nostri [Col. 1125B] statu, cuncta etiam in toto orbe diffusa Ecclesia, continuas [Col. 1126A] preces debitasque Deo laudes die nocteque persolvere alacriter certent. Et ut haec liberalitatis nostrae institutio firmiorem in Dei nomine per omnia futura tempora obtineat stabilitatem, manu nostra subtus eam firmavimus, sigillique nostri impressione jussimus insigniri.

Signum domni Heinrici quarti regis.

Winiterius cancellarius vice Luitboldi archicancellarii, archiepiscopi recognovi.

Data nonas Decembris, anno Dominicae Incarnationis 1056, indictione IX, anno autem domni Heinrici IV regis ordinat. III, regni. I.

Actum Coloniae in Dei nomine feliciter. Amen.



HEINRICUS IV. IMP. HUJUS NOMINIS INTER REGES QUARTUS, INTER AUGUSTOS TERTIUS (An. 1056-1106.)




[Col. 1125]
HEINRICI IV. IMP. CONSTITUTIONES
(PERTZ, Monum. Germ. hist., Leg. t. II, p. 49.)



I. CONVENTUS OPPENHEIMENSIS [(1) 1Kb] . (An. 1076, Oct.)
[Col. 1125C]


Promisso Heinrici regis, quam fecit Hildebrando papae, qui et Gregorius.

Consilio fidelium nostrorum admonitus, sedi apostolicae et tibi Gregorio papae debitam in omnibus servare obedientiam promitto [1 1Kb] , et quaecunque ejusdem sedis vel tui honoris imminuto per nos orta videtur, devota satisfactione emendare curabo. Quia vero graviora quaedam de nobis jactantur, quae in eamdem sedem et tuam reverentiam statuerim, ea congruo tempore [2 1Kb] vel innocentiae suffragio, vel opitulante Deo, expurgabo, vel tum demum pro his competentem poenitentiam libenter amplectar. Condecet autem et sanctitatem tuam, ea quae de te vulgata scandalum ecclesiae pariunt, non dissimulare, sed remoto a publica conscientia et hoc scrupulo, universalem tam ecclesiae quam regni tranquillitatem per tuam sapientiam stabiliri.



Edictum generate.

H. Dei gratia rex, archiepiscopis, episcopis, marchionibus, [Col. 1126B] comitibus, et cujuscunque dignitatis ordini, [Col. 1126C] bonae suae voluntatis gloriosam dignationem. Quia mansuetudini nostrae contra sedem apostolicam ejusque venerandum praesulem domnum Gregorium papam ab aliquibus subreptum esse fidelium nostrorum suggestione recognovimus, placuit nobis priorem sententiam salubri consilio mutare, et more antecessorum progenitorumque nostrorum eidem sacrosanctae sedi et qui ei praeesse dignoscitur, domno Gregorio papae, per omnia debitam servare obedientiam, et si quid in eum gravius praesumptum est, competenti satisfactione componere. Volumus autem, ut et vos serenitatis nostrae exemplo admoniti, solemnem beato Petro ejusque vicario satisfactionem exhibere non dubitetis [3 1Kb] , et quicunque ejus banno se astrictos intelligunt, ab ipso videlicet domno papa Gregorio solemniter absolvi elaborent.



II. CONVENTUS TRICINENSIS [(2) 1Kb] .



In concilio Heinrici imperatoris III.

Quoniam sanctam Dei ecclesiam a paganorum persecutionibus, Deo juvante, cessisse cognoscimus, [Col. 1127A] nimis dolendum est, eamdem horum qui Christiano censentur nomine attenuari oppugnationibus. Res itaque ecclesiarum antecessorum nostrorum opera opulentissime congestas, eorumdemque solertia integerrime conservatas, jam nunc iniquorum nostrorum hominum opera fraude et astucia attenuatas, fore omnino conspicimus dissipatas. Ad devastationes itaque ecclesiarum utuntur libellariis extra legem scriptis, precariis, commutationibus, in detrimento rerum ecclesiasticarum factis. Quorum ut cesset insolens impetus, decrevit sancta synodus cui interfuit tertius rex Heinricus: De [4 1Kb] rebus ecclesiarum libellaria penitus nulla fieri, jussum est antiquitus, et nos id ipsum sub anathemate interdicimus. De haeresi simoniaca; quae quoniam increvit [Col. 1127B] inepta, sancta decrevit [5 1Kb] synodus, nullum episcopum aut ecclesiarum consecrationem aut clericatus vel ordinem aut diaconatum, aut [6 1Kb] presbyteratum, aut commendationes altarium, aut traditiones ecclesiarum, aut abbatias, aut praeposituras vendere; quisquis conduxerit aut vendiderit, anathema sit. Fiat.



De praecepto et firma fidelitate Heinrici regis contra depraedatores ac scachatores regni ejus.

Ab hac hora in antea adjuvabo Heinricum regem qui nunc regnat in Italia, et nuntios ejus, et comites quos ipse ad hoc elegerit ad justitiam et legem faciendam, dependens secundum rectum judicium et de caeteris rebus quas facere lex prohibet; de beneficiis autem secundum rectum judicium comparium. [Col. 1127C] Furtum, schacum, vel rapinam, aut praedam, me sciente vel mea sponte non faciam ultra sex solidos in anno. Incendium, vel saltum ad castella et ad domos, non faciam. Si forte evenerit ut faciam, infra unum mensem idipsum si potero reddam; si vero idipsum reddere non potero, secundum hoc quod valuerit restituam, si accipere voluerit is cui damnum illatum fuerit. Si per meam culpam inemendatum remanserit infra unum mensem, juxta quod lex praecipit emendabo, si legaliter invitatus fuero. Hos vero homines qui hoc juramento facere noluerint, aut factum violaverint [7 1Kb] , Heinricum regem, aut suum certum nuntium aut episcopum aut comitem qui me ad hoc invitaverit per rectam fidem adjuvabo devastare, secundum praeceptum regis [Col. 1127D] aut sui certi nuntii. De me ipso quidem unicuique secundum rectum judicium justitiam faciam de ipsis rebus quae ad legem pertinent; de beneficiis vero secundum rectum judicium comparium, si per legem [Col. 1128A] admonitus fuero. Haec omnia per decem annos observabo, excepto si in expeditione aut in hostem iero per praeceptum regis, vel super inimicum ipsius, aut super illum qui hoc jurare noluerit aut factum violaverit, salva fidelitate et praecepto Heinrici regis.



III. CONVENTUS MOGUNTINUS. (An. 1084, Nov. 29.)



Litterae imperatoris quibus principes ad conventum invitat.

Heinricus Dei gratia Romanorum imperator augustus R. [8 1Kb] Babenbergensi ecclesiae episcopo gratiam et omne bonum. Notum est tibi, quanto periculo [Col. 1128B] tota fluctuat ecclesia, quantus error in omni surgit Saxonia, quantaque desolatione nobilis illa Metensis penitus destruitur ecclesia, et non solum ibi, sed et in diversis partibus ecclesia nostri dividitur imperii. Igitur consilio nostrorum fidelium statuimus fieri Moguntiae colloquium in dominico die ante proximum sancti Andreae festum. Huic colloquio omnes regni principes nostri fideles intersint [9 1Kb] , et praeterea omnes, quorum nobis utilis declaratur aut fides aut consilii providentia. Ad quod venire te quam intime rogamus, quia nullatenus tam ardua negotia regni et divisio ecclesiae coadunari poterit, sine tua maxima sapientia et consilio egregio et fide, quae hactenus nobis frequenter in necessitatibus et hujusmodi controversiis regni, prout nos [Col. 1128C] voluimus et res exegerat, praesto fuit. Ad quod colloquium omnes Saxones nostri fideles venient, rogantes summopere, nos in Saxoniam venire, et hos novos errores componere. Metenses autem e contrario Metim clamant nos transire, quatenus illic tandem pax et securitas reddatur ecclesiae. Nos quoque, invitante archiepiscopo, Coloniae nativitatem Domini celebraturi sumus, et idcirco statuimus, hoc colloquium ante fieri, ut hujusmodi dissensiones regni prius componeremus, quam nos in remotiora transiremus loca. Sed idcirco praedictam expeditionem distulimus, quatenus communi omnium nostrorum consilio, quae nobis agenda sint, considerentur. Ergo rogamus te per eam, qua compater nobis effectus es, dilectionem, ne te corporis aegritudo vel [Col. 1128D] quaelibet alia res impediat, quin ad praefatum colloquium tempore statuto venias, et ibi juxta magnam sapientiam et solitam fidem tuam de nostra et regni utilitate, quae necessaria sunt, nobiscum disponas.



IV. SYNODUS MOGUNTINA [(3) 2Kb] . (An. 1085, vere.)
[Col. 1129]


[1Kb] Constitutio pacis Dei in synodo Coloniensi, a. 1803, d. 20 aprilis promulgata.
[Col. 1129A]

SIGIWINUS sanctae Coloniensis aecclesiae solo nomine episcopus, FRITHERICO confratri et coepiscopo [(4) 1Kb] , voluntariam tam devotissimi oraminis quam serviminis sui exhibitionem.

Cum nostris temporibus ultra modum tribulationibus variisque angustiis sancta aecclesia in suis membris affligeretur, adeo ut tranquillitas et pax ex integro desperaretur, compatiendo tot pressuris totque periculis, subvenire illi, Deo propitiante, tractavimus; et hoc tandem illi remedium consilio nostrorum fidelium providimus, ut pacem quam peccatis nostris exigentibus continuare non potuimus, intermissis saltem diebus quantum nostri juris fuit aliquatenus [Col. 1129B] recuperaremus. Fecimus enim hoc et profecimus. Convocatis igitur parrochianis nostris ad legitime condictum concilium, quod Coloniae in sancti Petri matricae aecclesia anno Dominicae Incarnationis 1083, indictione 6, 12 Kalend. Maii habitum est, ordinatis aliis, quod de his facere disposuimus, in publico recitari fecimus. Quod postquam ab omnibus aliquamdiu diverso modo tractatum est et retractatum, Deo mediante in unum tandem conventum, est, et tam clero quam populo pari voto consentientibus, quo modo et quibus per annum spaciis observari debeat edocuimus. Videlicet ut a primo die adventus Domini usque ad exactum epyphaniae, et ab intrante septuagesima usque in octavas pentecostes, et per totam illam diem, et per annum omni die [Col. 1129C] dominica feriaque sexta, et in sabbato, addita quatuor temporum feria, omniumque apostolorum vigilia cum die subsecuta, insuper indifferenter omni die canonice ad jejunandum vel feriandum statuta vel statuenda, hoc pacis decretum teneatur; ut itinerantibus domique manentibus securitatis et quietis tutissima sit traditio, ut cedes et incendia, predas et assultus nemo faciat, nemo fuste et gladio aut aliquo armorum genere quemquam ledat, et ut nemo quavis culpa faicosus ab adventu Domini usque in octavas aepiphaniae et a septuagesima usque in octavas pentecostes tollere praesumat arma, scutum, gladium, aut lanceam, vel cujuscumque prorsus armaturae [Col. 1131A] sarcinam. In reliquis vero diebus, id est in dominicis et 6 feriis, omnique apostolorum vigilia cum die subsecuta, et omni die ad jejunandum vel feriandum statuta vel statuenda, arma illis ferre licebit, ea tamen conditione ut nulli quolibet modo lesionem inferant. Si necesse fuerit alicui intra spacium conditae pacis, id est ab adventu Domini usque ad octavas aepiphaniae et a septuagesima usque in octavas pentecostes, exire de nostro episcopatu in alium quo ista pax non tenetur, arma ferat, ita tamen ne alicui noceat, nisi si inpugnetur ut se defendat. Reversus autem in episcopatum nostrum, statim arma deponat. Si contigerit ut debeat obsideri castellum aliquod, per dies qui infra pacem comprehensi sunt ab impugnatione cessent, nisi ab obsessis impugnentur, [Col. 1131B] et repugnare cogantur. Et ne haec pacis statuta traditio a quavis persona temere et impune violetur, hujusmodi violatoribus in commune ab omnibus est dictata sententia. Si liber vel nobilis eam violaverit, id est homicidium fecerit aut aliquem vulneraverit, vel quolibet alio modo defectaverit, absque omni sumptuum aut amicorum interventione a finibus confinium suorum expellatur, totumque praedium ejus heredes sui tollant, et si beneficium habuit, dominus ad quem pertinet illud recipiat. Si vero heredes aliquod illi, postquam expulsus fuerit, sustentaculum vel solatium impendisse inventi fuerint et convicti, praedium illis auferatur et regiae ditioni mancipetur. Quod si se purgare de objectis voluerint, cum duodecim qui eque nobiles vel eque liberi fuerint [Col. 1131C] jurent. Si servus occiderit hominem, decolletur. Si vulneraverit, manu puniatur. Si alio modo vel pugno sive fuste vel lapide percutiendo defectaverit, detondeatur et excorietur. Si autem cui imputabitur se innocentem probare voluerit, judicio aquae frigidae se expurget, ita tamen ut ipse et nullus alius pro eo in aquam mittatur. Si autem timens vindictam quae in eum dictata est aufugerit, perpetuae excommunicationi subjacebit, et in quocumque loco auditus fuerit, mittantur illuc litterae, per quas denuncietur omnibus quod excommunicatus est, et quod cum eo communicare nulli licitum est. Non debet truncatio manuum in pueris fieri qui nondum duodecim annorum etatem impleverint, sed in illis qui ab etate id est a duodecim annis ad majorem pervenerunt. [Col. 1131D] Pueri tamen si pugnaverint, verberibus castigentur, et a pugnando deterreantur. Non ledit pacem si quis delinquentem servum suum, vel discipulum vel quolibet modo sibi subditum scopis vel fustibus cedi jusserit. Excipitur etiam ab hac pacis constitutione, si domnus rex publice expeditionem fieri jusserit, propter appetendos regni inimicos, vel concilium sibi habere placuerit propter dijudicandos justiciae adversarios. Non violatur pax, si interim dux vel alii comites, vel advocati, vel qui vice illorum funguntur, placita habuerint, et secundum quod lex [Col. 1133A] habet in fures, et praedones, et alios nocentes judidicia exercuerint. Securitatis gratia omnibus praecipue faicosis hujus dominicae pacis statuta traditio est, sed non ut post expletam pacem rapere et praedari per villas et per domos audeant, quia quae in illos antequam ista pax statueretur lex et sententia dictata est legitime tenebitur, ut ab iniquitate prohibeantur, quia praedatores et grassatores ab hac divina et ab omni prorsus pace excipiuntur. Si quis huic piae institutioni contraire nititur, ut nec pacem cum aliis Deo promittere nec etiam observare voluerit, missam illi nullus presbiterorum in nostro episcopatu cantare praesumat, et nullam salutis curam impendat, et si infirmatur, nullus eum Christianorum visitare audeat, et viatico etiam in fine, [Col. 1133B] si non resipiscit, careat. Summa vero Deo promissae pacis, et communiter collaudatae, ista erit, ut solummodo non nostris temporibus, sed in perpetuum apud posteros nostros observetur, quia si quis eam irritare, vel destruere, aut violare praesumpserit, sive hoc tempore seu qui post multos annos circa finem seculi nasciturus erit, a nobis inrecuperabiliter excommunicatus est. Non magis in comitum, aut tribunorum, vel potentum, quam in totius communiter populi potestate et arbitrio constabit, ut vindictas [Col. 1133] superius dictatas violatoribus sanctae pacis inferant; et hoc diligentissime caveant, ne in puniendis amiciciam, vel odium, vel aliud quod justitiae contrarium sit exerceant, ne si abscondi possunt delicta aliquorum abscondant, sed potius in publicum deferant. Nullus pro redimendis qui in culpa deprehensi fuerint pecuniam accipiat, nec favore quopiam culpabiles adjuvare contendat, quia qui fecerit, intolerabile animae suae judicium incurrit, ac per omnes fideles meminisse oportet non homini sed solo Deo hanc pacem promissam fuisse, et tanto tenacius firmiusque observandam esse. Quocirca universos obsecramus in Christo ut ista pacis necessaria taxatio inviolabiliter custodiatur, ut si quis eam deinceps violare praesumpserit, omnino a sanctae aecclesiae filiis sequestretur, et banno excommunicationis inrecuperabilis et anathemate mansurae perditionis dampnetur. In aecclesiis vero et aecclesiarum cimeteriis honor et reverentia Deo praebeatur, ut si illuc confugerit raptor, vel fur, minime interficiatur, vel capiatur, sed tam diu inibi obsideatur, donec fame urgente ad deditionem cogatur. Si aliqua persona reo arma, victum, vel fugam moliri praesumpserit, aequalem poenam sicut reus sustinebit. Clericos vero et omnes sub hoc ordine vitam degentes, banno nostro interdicimus laicali vindicta puniri, sed manifesto crimine deprehensi, episcopo ipsorum praesententur. Unde laici decollentur, inde clerici degradentur; unde laici detruncentur, inde clerici ab officiis suspendantur; et cum consensu laicorum crebris jejuniis et verberibus usque ad satisfactionem affligantur.



Henrici IV imperatoris constitutio pacis Dei in synodo Moguntina a. 1805 promulgata.
[Col. 1130A]

Cum nostris temporibus ultra modum tribulationibus sancta Ecclesia affligeretur, compatiendo tot pressuris totque periculis, subvenire illi, Deo propitiante, tractavimus, ut pacem quam peccatis nostris exigentibus continuare non potuimus, intermissis saltem diebus aliquatenus confirmaremus. Anno dominice incarnationis 1085, indictione 8, Deo mediante tam clero quam populo pari consentientibus voto, constitutum est, ut a primo die adventus Domini usque ad exactum diem epiphaniae, et ab intrante septuagesima usque in octavas pentecostes et per totam illam diem, omnique feria quinta, sexta, sabbato, dominica die, usque ad ortum solis secundae [Col. 1130B] feriae, addita feria [10 1Kb] quatuor temporum, omnique apostolorum vigilia cum die sequenti, insuper omni die canonice ad jejunandum vel feriandum statuta vel statuenda, hoc pacis decretum teneatur, quatenus iterantium domique manentium securitatis sit tutissima traditio, ut cedes et incendia, predas et assultus nemo faciat, nemo fuste aut gladio aut aliquo armorum genere quemquam ledat, et nemo quamvis culpa faicosus ab adventu Domini usque in octavas epiphanie, et a septuagesima usque in octavas pentecostes tollere arma presumat, scutum, vel gladium vel lanceam vel cujuscunque prorsus armaturae sarcinam. Similiter in reliquis diebus, idem dominicis quinta et sexta feria, sabbato omnique vigilia apostolorum cum die subsequenti, et omni [Col. 1130C] die ad jejunandum sive feriandum canonice statuta vel statuenda, non licet arma ferre nisi longe euntibus, ea tamen conditione ut nulli quolibet modo lesionem inferat. Si necesse fuerit alicui infra spacium condictae pacis in alium locum quo pax ista non observetur ire, arma ferat, ita tamen ne alicui noceat, nisi impugnetur, ut se defendat, reversus autem iterum arma deponat. Si contigerit ut castellum obsideatur, per dies qui infra pacem comprehensi sunt ab impugnatione cessent, nisi ab obsessis impugnentur [11 1Kb] et repugnare cogantur.

Et ne haec pacis statuta traditio a quavis persona inpune violetur, ab omnibus dicta est sententia. Si [Col. 1132A] liber vel nobilis eam violaverit, idem si homicidium fecerit aut aliquem vulneraverit, aut alio quolibet modo defectaverit, absque [12 1Kb] omni sumptuum aut amicorum interventione finibus confinium suorum expellatur, totumque predium ejus heredes sui tollant, et si beneficium habuerit, dominus ad quem pertinet illud accipiat. Si vero heredes sui aliquid illi, postquam expulsus fuerit, subsidium et sustentaculum impendisse inventi fuerint et convicti, predium illis auferatur, et regiae dignitati mancipetur. Quod si se de objectis purgare voluerit, cum 12, qui eque nobiles, ac liberi, fuerint juret [13 1Kb] . Si servus occiderit hominem, decolletur; si vulneraverit, manu dextra truncetur; si alio modo vel pugno vel lapide sive fuste vel quolibet modo percutiendo defectaverit, [Col. 1132B] verberetur et decapilletur. Si autem cui imputatur se innocentem probare voluerit, judicio aque frigide se expurget, ita tamen ut ipse et nemo alius pro eo in aquam mittatur. Si autem timens judicium quod in eum dictatum est aufugerit, perpetuae excommunicationi subjaceat, et in quocunque loco auditus fuerit, mittantur illuc litere, quibus denunti tur illum excommunicatum esse et quod cum eo nulli communicare liceat. Non debet truncatio manuum in pueris fieri qui nondum etatem duodecim annorum impleverint; si qui hanc transgressi sunt, pueri, tantum verberibus castigentur. Non infringit pacem, si quis delinquentem servum vel discipulum vel quolibet modo sibi subjectum scopis vel fustibus cedi jusserit. Excipitur etiam ab hac pacis constitutione, [Col. 1132C] si dominus imperator publice expeditionem fieri jusserit propter appentendos regni inimicos, vel concilium sibi habere placuerit, propter dijudicandos justicie adversarios. Non violatur pax, si interim dux aut alii comites vel advocati vel qui vicem illorum funguntur placita habuerint, et secundum quod lex habet in fures et predones et alios nocentes judicia exercuerint. Securitatis gratia omnibus precipue faicosis hujus dominice pacis statuta est tradicio, sed non ut post expletam pacem rapere et predari per villas et per domos audeant, quia que in illos antequam ista pax statueretur lex et sententia dictata est diligentissime tenebitur, ut ab iniquitate proibeantur, quia predatores et grassatores ab hac [Col. 1132D] divina pace et ab omni prorsus excipiuntur. Si quis huic pie constitutioni contraire nititur, ut nec pacem Deo promittere nec etiam observare voluerit, missam illi nullus presbiterorum cantare presumat, et nullam salutis curam inpendat; si infirmetur nullus Christianorum eum visitare presumat, et viatico etiam in fine, nisi resipiscat, careat. Si quis autem illam sive in presenti tempore sive in perpetuum apud posteros nostros violare presumpserit, a nobis inrecuperabiliter excommunicatus est. Non magis in comitum vel tribunorum sive quorumlibet potentum quam in totius populi communiter potestate [Col. 1134A] constare sanximus, ut vindictas supra memoratas, violatoribus sancte pacis inferant; et hoc diligentissime caveant, ne in puniendo amiciciam vel odium, vel aliud quod justitiae contrarium sit exerceant, ne delicta aliquorum abscondant sed potius in publicum proferant. Nullus pro redimendis qui in culpa deprehensi fuerant pecuniam accipiat. Mercatores in itinere quo negotiantur, rustici dum rusticali operi, arando, fodiendo, metendo, et aliis hujusmodi operam dant, omni die pacem habeant. Mulieres autem et omnes sacris ordinibus adtitulati perpetua pace fruantur; in ecclesiis vero et ecclesiarum cimiteriis honor et reverentia Deo prebeatur, ut si illuc confugerit raptor vel fur, minime capiatur, sed tamdiu ibi obsideatur, donec fame cogente ad deditionem [Col. 1134B] cogatur. Si aliquis defensionem reo, arma, victum, vel fugam moliri presumpserit, equali penae sicut reus subjacebit. Banno etiam nostro interdicimus, ne aliquis sacri ordinis hujus sanctae pacis transgressor convictus, laicali vindicta puniatur, sed episcopo presentetur. Unde laici decollentur, inde clerici degradentur; unde laici detruncentur, inde clerici ab officiis suspendantur; et consensu laicorum crebris jejuniis et verberibus usque ad satisfactionem affligantur. Amen.



Juramentum pacis Dei.
[Col. 1133B]

[Col. 1133C] Ab adventu Domini usque ad proximam diem lunae post aepyphaniam, item a septuagesima usque ad octavam pentecostes, item in omnibus vigiliis et ferialibus festis, et tribus diebus in omni septimana, scilicet a vespera quintae feriae usque ad diluculum secundae feriae, pax sit ubique, ita ut nemo ledat inimicum suum. Qui occiderit, capitalem subeat sententiam, Qui vulneraverit, manum perdat. Qui pugno percusserit, si nobilis est, libra componat. Si liber aut ministerialis, decem solidis; si servus, cute et capillis. Omnis domus, omnis area, pacem infra septa sua habeat firmam. Nullus invadat, nullus effingat, nullus infra positos temere inquirere aut violenter opprimere praesumat. Qui praesumpserit, [Col. 1135A] cujuscumque sit conditionis, capite plectatur. Si fugiens aliquis inimicum, vel suum vel cujuslibet septum intraverit, securus inibi sit. Qui vel hastam vel quidlibet armorum ultra sepem post eum immiserit, manum perdat. Cuicumque vero violatio hujus pacis imposita fuerit et ipse negaverit, si ingenuus est aut liber, duodecim probatis se expurget. Si servus, tam lito quam ministerialis, judicio aquae frigidae, ita scilicet ut ipsemet in aquam mittatur. Si furtum acciderit, aut rapina, aut bellum patriae ingruerit, et clamor more patriae exortus fuerit, armati omnes insequantur, et in eundo et redeundo pacem unusquisque habeat. Qui vero absque inevitabili necessitate se subtraxerit, si principum terrae aliquis est, decem libras, si nobilis quinque, si liber aut [Col. 1135B] ministerialis duas, si lito aut servus quinque solidos persolvat, aut cutem et capillos perdat. Qui excommunicatum vel quibuslibet sceleribus dampnatum sciens receperit, et contra leges vel divinas vel humanas defenderit, sententiam damnati defensor subeat. Viatori hospitium nemo deneget. Necessaria si habet, aequo sibi precio vendat; si non habet, a vicinis qui habent eadem conventione acquirat. Si hospitium negaverit et necessaria vendere vel acquirere neglexerit, magistrum villae viator appellat, qui convocatis civibus suis rogata negantem ad praesens decapillatum excoriet. Viator si importunus exstiterit, et violentiam in hospitio exercuerit, vicinos suos hospes convocet, injuriam denunciet, quorum consilio satisfactionem exigat et recipiat. Quibus si [Col. 1135C] viator non acquieverit, ut raptor dampnetur. Viator si necesse habuerit, duos in agro manipulos, aut si multum tres, equis suis tollat, quos in eodem agro, aut in proxima villa depascat. Pascua pratorum, et poma, nullus prohibeat. Fugitivum servum nullus prohibeat. Qui defenderit, poenam fugitivi subeat. Qui convicia in alium dixerit, si miles baculis multetur, si rusticus scopis excorietur.

Hic finis juramenti. Quae vero sequuntur, ore omnium laudata et in manus episcoporum promissa, et banno roborata sunt. In omni pacis tempore praedicto, nullus arma ferat, nisi illa quam prescripsimus necessitas exigat.



+ Juramentum pacis Dei.
[Col. 1134B]

[Col. 1134C] Ab adventu Domini usque ad proximum diem lunae post epiphaniam, item a septuagesima usque ad octavam pentecostes, ut in omnibus vigiliis et ferialibus festis et tribus diebus in omni septimana, scilicet a vespera quintae feriae usque ad diluculum secundae feriae, pax sit ubique, ita ut nemo ledat inimicum suum. Qui occiderit, capitalem subeat sentenciam. Qui vulneraverit, manum perdat. Qui pugno percusserit, si nobilis est, libra componat. Si liber, aut ministerialis, decem solidis. Si servus, cute et capillis. Omnis domus, omnis area, pacem infra septa sua habeat firmam. Nullus invadat, nullus effringat, nullus infra positos temere inquirere, aut violenter opprimere praesumat. Qui praesumpserit, [Col. 1136A] cujuscumque sit condicionis, capite plectatur. Si fugiens aliquis inimicum, vel suum vel cujuslibet septum intraverit, securus inibi sit. Qui vel hastam vel quidlibet armorum ultra sepem post eum immiserit, manum perdat. Cuicumque vero violacio hujus pacis inposita fuerit et ipse negaverit, si ingenuus est sive liber est, duodecim probatis se expurget; si servus, tam leto quam ministerialis, judicio aquae frigidae, ita scilicet ut ipse mox in aquam mittatur. Si furtum acciderit aut rapina, aut bellum patriae ingruerit, et clamor more patriae exortus fuerit, armati omnes insequantur, et in eundo et redeundo unusquisque pacem habeat. Qui vero absque inevitabili necessitate se subtraxerit, si principum terrae aliquis est decem libras, si nobilis quinque, si [Col. 1136B] liber aut ministerialis duas, si servus aut lito quinque solidos persolvat, aut cutem et capillos perdat. Qui excommunicatum vel quibuslibet sceleribus dampnatum sciens receperit et contra leges vel divinas vel humanas deffenderit [14 1Kb] , sententiam damnati defensor subeat. Viatori nemo hospicium deneget, necessaria si habet, aequo sibi praecio vendat; si non habet, a vicinis qui habent eadem convencione aquirat. Si hospicium negaverit et necessaria vendere vel aquirere neglexerit, magistrum villae viator appellet, qui convocatis civibus [15 1Kb] suis quesita negantem ad praesens decapillatum excoriet. Viator vero si importunus exstiterit et violenciam in hospicio exercuerit, vicinos suos hospes convocet, injuriam denunciet, quorum consilio satisfactionem exigat et [Col. 1136C] recipiat. Quibus si viator non aquieverit, ut raptor dampnetur. Fugitivum servum nullus defendat. Qui defenderit, penam fugitivi subeat. Viator si necesse habuerit, duos in agro manipulos, aut si [16 1Kb] multum tres, equis suis tollat, quos in eodem agro aut in proxima villa depascat. Pascua pratorum nullus prohibeat. Qui convicia in alium dixerit, si miles, baculis multetur, si rusticus scopis verberetur.

Hic finis juramenti. Quae vero sequuntur, ore [17 1Kb] omnium laudata [18 1Kb] , per manus episcoporum promissa, et banno roborata [19 1Kb] sunt. In [20 1Kb] omni pacis tempore praedicto nullus arma ferat, nisi illa quam praesens rerum necessitas [21 1Kb] exigat.



V. CURIA MOGUNTINA [(5) 1Kb] . (An. 1100, Dec. 25.)
[Col. 1135C]

HEINRICUS Dei gratia imperaror augustus, Tegrinsensi [Col. 1135D] abbati gratiam et omne bonum.

Comperto nuper apud nos domini apostolici C. obitu, principes qui nobiscum erant, consuluerunt, [Col. 1136C] ut universis principibus curiam generalem in natali Domini apud Moguntiam indiceremus, quatenus eorum communi consilio Romana sedes ordinetur, et reformandae unitatis ecclesiasticae, quae longo jam [Col. 1136D] tempore miserabiliter scissa est, ratio capiatur. Qua de re monendo, rogando et praecipiendo debitam a te nobis fidem diligentissime convenimus, ut, sicut [Col. 1137A] Deum et pacem, Christianam dilectionem quoque et gratiam nostram curas, ad praedictam curiam venire nulla dissimules occasione, nulla praetermittas occupatione. Pro certo moveris, quod hunc laborem nulli principum remittemus, nullius in hoc negligentiam aequo animo sufferemus.



VI CURIA MOGUNTINA [(6) 1Kb] . (An. 1103, Jan. 6.)



Constitutio pacis generalis.

Anno ab incarnatione Domini 1103 Heinricus imperator Mogontiae pacem sua manu firmavit et instituit, et archiepiscopi et episcopi propriis manibus firmaverunt. Filius regis juravit et primates totius regni, duces, marchiones, comites et alii quam [Col. 1137B] multi, Dux Welfo et dux Pertolfus et dux Fridericus juraverunt eandem pacem usque ad Pentecosten et inde per quatuor annos. Juraverunt, dico, pacem aeccclesiis, clericis, monachis, laicis, mercatoribus, mulieribus ne vi rapiantur, Judaeis.

Juramentum tale est:

Nullus alicujus domum hostiliter invadat, nec incendio devastet, nullus aliquem capiat propter pecuniam, nec vulneret, nec percutiat, nec interficiat. Et si quis hoc fecerit, oculos vel manum amittat. Si quis eum defenderit, eandem poenam patiatur. Si in castrum fugerit, per tres dies obsessum a conjuratoribus disperdatur. Si quis effugerit hoc judicium, beneficium si habet, dominus suus sibi auferat, patrimonium cognati sui illi auferant. Si quis furtum fecerit valens [Col. 1137C] quinque solidos vel plus, oculos vel manum amittat. Si furtum commiserit valens minus quinque solidos, capillos amittat et virgis cedatur et furtum reddat; et si ter tale furtum fecerit, vel rapinam tercia vice, oculos vel manum amittat. Si in via occurrerit tibi inimicus tuus, si possis illi nocere, noceas; si fugerit in domum vel in curtem alicujus, illesus maneat.

Hoc juramento utuntur amici regis pro scuto, inimicis vero nequaquam prodest.



Constitutio pacis provincialis.

Talis pax jurata est a duce Friderico et a multis comitibus, episcopo Augustensi et Eistetensi episcopo et utriusque prioribus consentientibus. Clerici et ecclesiae et cimiteria et dotes aecclesiarum pacem habeant, similiter omnes homines pacem [Col. 1137D] habeant in domibus, et in quolibet aedificio, et in curiis etiam infra legitimas areas domuum quas hovestete vulgo vocamus, sive sint septae seu nulla sepe sint circumdatae. Mulieres nullius violentiam [Col. 1138A] paciantur. Mercatores et agricolae pacem habeant; nullus omnino pro sola causa pecuniae capiatur. Si quis praedictam pacem infregerit, manum perdere debet. Si quis inculpatus fuerit pro furto vel pro aliqua culpa istius corruptae pacis, ille in quo pax corrupta est vadat ad parrochiam accusati et dicat populo: Ille N. in hac re corrupit pacem . . . [22 1Kb] me. Et det sibi inducias per quatuordecim dies. Si non habuerit justiciam infra quatuordecim dies, secundo inducietur sibi per quatuordecim dies, et tercio det sibi inducias per quatuordecim dies; et si inculpatus ad satisfactionem non venerit, reus sit corruptae pacis. Haec pax hinc usque pascha et a proximo pascha usque ad sequens pascha permanere debet,

[Col. 1138B] Si quis minus quam sexaginta denarii valeant furetur, depiletur et virgis excorietur, et in utraque maxilla ferro usque ad dentes uratur. Si quis sexaginta denarios vel plus quam sexaginta denarii valeant furetur, manus ei abcidatur. Hanc pacem unusquisque ante proximum festum sanctae Mariae debet jurare, vel cum juramento septem veracium suae condicionis virorum debet se expurgare, quod ipse non audierit ab aliquo hanc pacem esse juratam; qui hoc non fecerit manum perdat. Si quis corruperit istam pacem, et aufugerit et latere voluerit donec ista pax transierit, si quandoque reversus fuerit, eandem penam paciatur, quam modo pati deberet. Si quis noluerit jurare dicens: Nulli noceo, nec quisquam nocet mihi! et qui sciens corruptorem [Col. 1138C] pacis paverit vel receperit vel tutatus fuerit, vel pro pecunia vel aliquo modo aufugere eum permiserit, eandem penam quam violator pacis subire debet. Si quis corruptor pacis aufugerit, dux vel comes vel advocatus, vel quilibet rector sub cujus regimine prius fuerat, praedia violatoris pacis auferat et obtineat tam diu quam diu corruptor pacis vivat, et post corruptoris pacis mortem hereditatem heredes ejus assequantur. Dominus autem a quo beneficia violator pacis obtinuit, beneficia auferat. Si corruptor pacis se in aliqua municione absconderit, ille in quo pax fuit corrupta, faciat apud populum proclamationem, et persequatur reum per unum diem et per noctem, et cum populo municionem obsideat per tres dies et per tres noctes; [Col. 1138D] et si municio expugnari non potest infra tres dies, dux vel comes cum majoribus ad destruendum castellum advocetur. Si quis cum laqueis vel cum pedica, quam vulgo druch dicimus, silvestria animalia [Col. 1139A] scilicet cervos, hinulos, capreas, capreolos [23 1Kb] , lepores et cetera ceperit, dominus suus omnia quae habet ei auferat, possessor vero terrae in qua fera capta fuerit, manum eidem vel dimidiam libram denariorum pro manu auferat. Excipiuntur advocatio. . . . .



Constitutio pacis in diocesi Constantiensi.

Domnus Constantiensis episcopus in magno conventu abbatum, clericorum, laicorum, in praesentia apostolici legati, qui etiam illo in tempore, ut creditur, Dei providentia supervenerat, haec subsequentia omnibus astipulantibus et collaudantibus statuit. Convenit enim, ut pacem usque in pentecostem faceret, ut quisquis huic paci concordaret et firmam custodiret, hac gratia donaretur: In quecunque monasterio sui episcopatus clericorum, monachorum, [Col. 1139B] in conventu cantabuntur septem missae, duodecim pauperes ter pascentur, preterea singuli presbyteri singulas missas, ceteri litterati singuli quinquaginta psalmos, conversi quinquaginta paternoster. Defunctis vero fiet quidquid illis qui communionem fraternitatis eorum acceperunt. Insuper universi sacerdotes totius episcopatus singuli tres missas cantabunt. Illis vero qui interim obierint, singuli singulas missas, pascentque singuli singulos pauperes. Preterea poenitentibus septem annorum duo anni ab episcopo condonabuntur. Haec de publica pace statuta sunt 12 Kalend. Novembris; quam qui servaverit hanc gratiam habebit. Ab hac vero die quicunque deliquerit in ecclesiis eorumque appendiciis, in sacerdotibus sive in quibusque ordinatis [Col. 1139C] personis, in monachis et conversis, vel in quibuscunque ad judicium episcopi pertinentibus, de communi consensu decretum est, ut vivus et defunctus nisi resipuerit communione careat. Presbyter, qui talibus sciens communicaverit, ab officio suo interdictum [Col. 1140A] se sciat, nullamque communionem inter ceteros fratres usque ad dignam satisfactionem habeat.



VII. CONVENTUS RATISPONENSIS [(7) 1Kb] . (An. 1104, Jan., Feb., Mart.)



Ex concilio Ratisponensi, cui interfuit Heinricus III imperator cum multis optimatibus.

Statutum est, ut ad placitum cujuslibet advocati [24 1Kb] pertinentes semel in anno quando praeceptum fuerit, omnes certis in locis conveniant, ibique [25 1Kb] in servitium suum plus non exigant nisi duos modios tritici, et duos porcos, tres cados vini et [26 1Kb] medonis, decem cados cervisiae, et quinque modios avenae [27 1Kb] . Ut autem ea quae ad usus fratrum pertinent minus [Col. 1140B] distrahantur, haec subscripta in usus advocatorum sunt deputata: videlicet tertia pars bannorum, et satisfactio temeritatum, ita tamen, ut si qua dispendia res fratrum patiuntur, primo eis sua restituantur. Werigelda fratrum sunt [28 1Kb] , et mancipium pro mancipio. Preterea si praelati aecclesiae aliqua necessitate cogente damnum sibi vel rebus suis [29 1Kb] illa tum salvo ordine suo recuperare non valuerint, ipsos advocatos in competentem locum advocent; ubi causas querimoniae diligenter discutiant, nichilque ibi ab eis vel ab eorum colonis quasi sub justitia exigant, sed cum caritate hoc quod eis impensum fuerit accipiant.

Haec autem acta sunt in civitate Ratisbona, anno [Col. 1140C] dominicae incarnationis 1104, indict. 12, praesidente papa Paschali 11o, praesente [30 1Kb] autem Heinrico imperatore IIIo, multis hoc tam aecclesiae quam regni principibus conlaudantibus et confirmantibus, quorum nomina [31 1Kb] scripta sunt in majori privilegio.




[Col. 1139]
HENRICI IV IMP. DIPLOMATA



I. Privilegium pro ecclesia Hamburgensi. (Anno 1057, Apr. 25.)
[LAPPENBERG, Hamburg. Urkund., p. 79.]
[Col. 1139C]

In nomine sanctae et individuae Trinitatis. HEINRICUS, divina favente clementia, rex.

[Col. 1140C] Si loca divinis cultibus mancipata, more antecessorum nostrorum, regum et imperatorum, ditare et sublimare curamus, aeternam retributionem nobis inde futuram liquido credimus. Quocirca omnium Christi nostrorumque fidelium tam futurorum quam praesentium noverit industria qualiter nos, pro remedio [Col. 1141A] beatae memoriae patris nostri Heinrici tertii regis, secundi Romanorum imperatoris Augusti, et ob interventum dilectae matris nostrae Agnetis, imperatricis Augustae, nec non ob petitionem et devotum ac fidele servitium Adalberti, venerabilis Hamaburgensis Ecclesiae archiepiscopi, quae est constructa in honorem Sancti Salvatoris et sanctissimae ejus genitricis Mariae virginis, quemdam nostri juris comitatum, scilicet in pagis Hunesga et Fivilga, cum eodem jure omnique utilitate, quam antecessores nostri habuerunt vel ullo modo in futurum inde poterit provenire, ad usum ejusdem Ecclesiae in proprium tradidimus et condonavimus.

Insuper etiam eidem archiepiscopo licentiam et potestatem concessimus in eodem comitatu duos [Col. 1141B] mercatus constituendi, unum videlicet in Wincheim, et alterum in Gerleviswert, cum monetis et teloneis, tam in aqua quam in terra et in omni districtione quae ad forum et regiam pertinet potestatem, ita quidem ut nullus judex aut exactor vel ulla alia persona, praeter libitum praedicti archiepiscopi, regiam nostram traditionem invadere aut irritam facere presumat.

Hanc autem traditionem tali ratione firmavimus, ut praefatus archiepiscopus et successores illius de praenominatis rebus liberam deinceps potestatem habeant tenendi, vel quidquid illis ad usum Ecclesiae prenominatae placuerit inde faciendi. Et ut haec nostra regalis traditio stabilis et inconvulsa omni permaneat [Col. 1141C] aevo, hanc chartam inde conscriptam manu propria, ut infra videtur, roborantes, sigilli nostri impressione jussimus insigniri.

Data VII Kalendas Maii, anno Dominicae Incarnationis 1057, indictione X, anno autem domni Heinrici IV regis ordinationis tertio, regni primo.

Actum Werede. In Dei nomine feliciter. Amen.



II. Privilegium pro ecclesia S. Petri Mindonensi. (Anno 1059.)
[ERHARD, Cod. diplom. Westph., p. 117.]

In nomine sanctae et individuae Trinitatis, HEINRICUS, divina favente clementia, rex.

Omnibus Christi nostrique fidelibus tam futuris quam praesentibus notum esse volumus, qualiter [Col. 1141D] Egilbertus episcopus sanctae Mindonensis Ecclesiae in honore sancti Petri apostolorum principis constructae in nostram attulit praesentiam piissimi nostri genitoris Heinrici imperatoris Augusti caeterorumque antecessorum nostrorum regum vel imperatorum scripta, in quibus continebatur, qualiter ipsius praefatae Ecclesiae res cum omnibus in ipsis rebus consistentibus in illorum receperunt mundiburdium ac defensionem, precatusque est serenitatem nostram, ut hoc ipsum a nostrae imperialis potestatis consensu fieri non recusaremus. Nos autem ob amorem Dei nostraeque animae remedium nec non pro regnorum nostrorum stabilitate, praedecessorum nostrorum et paternos mores sequentes et ejus benignitati assentientes, ita fieri decrevimus, praecipientes ut nullus [Col. 1142A] judex publicus vel quilibet ex judiciaria potestate in ecclesias aut loca vel agros seu reliquas possessiones jam dictae Ecclesiae, quas nunc infra ditionem regni nostri legibus possidet, vel quae deinceps in jura ejus divina pietas voluerit augeri, ad causas audiendas vel freda exigenda, mansiones vel paradas faciendas, aut fidejussores tollendos, aut homines ipsius Ecclesiae, francos liberos et ecclesiasticos litones maalmam vel servos cujuslibet conditionis seu colonos contra rationem distringendos nec ullas redhibitiones vel illicitas occasiones requirendas ullo unquam tempore ingredi audeat aut bannum sive heribannum seu ea quae supra memorata sunt ab illis penitus exigere praesumat. Hominibus quoque eidem aecclesiae famulantibus praedictum mundiburdium constituimus, [Col. 1142B] ut etiam coram nulla judiciaria potestate examinentur, nisi coram episcopo et advocatis ejus, quos ejusdem Ecclesiae episcopus elegerit. Insuper etiam bannum nostrum et monetam teloneumque sive macellum publicum ibi construi licere, et quidquid ad nostram potestatem pertinere videbatur, eidem Ecclesiae donavimus, quidquid vero fiscus exinde sperare potuerit, pro aeterna remuneratione praedictae Ecclesiae ad stipendia pauperum et luminaria concinnanda concessimus, et per se episcopus cum omnibus rebus suis nostro fideliter pareat imperio, et sub nostra constet defensione, uti caeterae regnorum nostrorum ecclesiae et episcopi, quatenus ipsum fratresque ejusdem loci pro nobis dominum melius et jugiter orare delectet. Concessimus quoque [Col. 1142C] eisdem fratribus licentiam eligendi inter se pastorem dignum et idoneum, salvo tamen regis sive imperatoris consensu. Et ut haec nostra regalis confirmatio stabilis et inconvulsa omni permaneat aevo, hanc chartam inde conscribi manuque propria corroborantes sigilli nostri impressione jussimus insigniri.

Signum domni Heinrici quarti regis. (L. M.)

Gebehardus cancellarius vice Liutpaldi archicancellarii recognovi.

Data est VI Kal. Aug., anno Dominicae Incarnationis 1059, indictione XII, anno autem ordinationis domni H, quarti regis VI, regni vero III.

Actum Polide in Dei nomine feliciter. Amen.



III. Privilegium pro Ecclesia Paderbornensi. (Anno 1064.)
[ERHARD, Cod. diplom. Westph., p. 118.]
[Col. 1142D]

In nomine sanctae et individuae Trinitatis, HEINRICUS, divina favente clementia, rex.

Quantum regiae liberalitatis est ad usus Ecclesiae res vel haereditates donare, tantum regiae dignitatis et benevolentiae esse consistit donata perpetua pace stabilique jure confirmare, ne quibus gaudet bene partis, unquam doleat pejus amissis. Unde omnibus Christi nostrisque fidelibus, tam futuris quam praesentibus, notum esse volumus, qualiter nos X mansos in villa Ersten dicta, in pago Engeren, in comitatu autem Osolt comitis sitos, quos dilectissima [Col. 1143A] mater nostra Agnes imperatrix Augusta ob remedium animae suae et animae patris nostri piae memoriae Heinrici imperatoris Augusti, nec non ob longaevam vitam nostram vitaeque tranquilla tempora, fratribus Podelbrunnen Deo in Ecclesia Sanctae Mariae Sanctique Liborii confessoris servientibus, cum omnibus appendiciis, hoc est utriusque sexus mancipiis, agris, pratis, pascuis, silvis, venationibus, molis, molendinis, terris cultis et incultis, viis et inviis, exitibus et reditibus, quaesitis et inquirendis, in proprium tradidit; nos, inquam, eidem sanctae Dei congregationi perpetualiter confirmavimus, et in aeternum contradictione remota omnium possidendos concessimus, ea videlicet ratione ut praedicti fratres liberam inde potestatem habeant tenendi, in [Col. 1143B] melius commutandi, vel quidquid ad communem illorum utilitatem voluerint faciendi. Et ut haec nostra regalis confirmatio sive traditio stabilis et inconvulsa omni permaneat tempore, hanc chartam inde conscribi, manuque propria corroborantes, sigilli nostri impressione jussimus insigniri.

Signum domni Heinrici quarti regis. (L. M.)

Sigehardus cancellarius vice Sigefridi archicancollarii recognovi.

Data XIII Kal. Augusti. . .



IV. Diploma Henrici IV regis Romanorum pro monasterio Stabulensi.---Confirmat antiquorum regum privilegia, advocatorum oppressiones vetat, jubetque ut duobus monasteriis, Stabulensi et Malmundario, unicus sit abbas. (Anno 1065.)
[MARTENE, Ampl. Collect. II, 70.]
[Col. 1143C]

In nomine sanctae et individuae Trinitatis, HEINRICUS, divina favente clementia, rex.

Sublimitas regalis prudentiae Deo servientium paci ac quieti omnimodis debet prospicere. Unde comperiat omnium fidelium nostrorum tam futurorum quam praesentium industria, quod, monasterii Stabulai sub nostra ditione siti providentes utilitati, id obtinente apud nostram celsitudinem abbatis ejusdem loci, scilicet Theoderici, reverentia, petente eodem abbate juxta antiquorum regum Sigiberti, Hilderici, Clodovei, Dagoberti, qui constructores fuerunt praefati loci, nec non et imperatorum [Col. 1143D] Caroli, Ludovici, Ottonum trium, Heinrici, sed et serenissimae memoriae Chuonradi imperatoris avi nostri, nec non genitoris nostri piae memoriae Heinrici imperatoris Augusti sancita appendentium vel traditarum rerum illi ecclesiae, a tempore sancti Remagli per succedentia tempora, ratam praeceptionem firmavimus regali auctoritate nostra. Est igitur nostra dignatione sancitum ut, quidquid praedecessorum suorum temporibus illi loco fuit traditum aut condonatum, seu quod praedecessori suo abbati, videlicet Popponi, imperator Heinricus ob suae animae mercedem de Hasbanio reddidit beneficium, sive quod a divae memoriae avo nostro ipsi fuit restitutum a comite Herimanno, ex haerede mortuo, per aliquanta tempora injuste detentum, [Col. 1144A] Scaletin videlicet et Palisiol, cum omnibus appendiciis suis, et quidquid ad ipsum locum emit. sextam scilicet de Amblava et Tumbis, a comite Gotfrido de Eingeis, vel quod de bono ecclesiae concambiavit Wendegias, et Corvuoroimon abbatis S. Maximini, data villa Astebronna loco concambii, sine aliqua infractura maneat inconvulsum. Quoniam vero praedecessores nostri reges vel imperatores suae auctoritatis firmitate ipsi loco sanciverunt ut advocatus ejusdem ecclesiae in curtibus ad locum respicientibus non praesumat mansuras aut paraturas facere, redhibitiones vel freda exigere, aut placitum tenere, aut parefredos sumere sibi, sine permissu abbatis vel voluntate, eadem et nos ipsi abbati firmando corroboramus, bannique nostri impositione [Col. 1144B] ne deinceps quisquam haec audeat infringere vigoramus, et quidquid sane acquisivit aut acquisitum reperit in quibuslibet rebus ecclesiae, roboratur nostrae auctoritatis rata praeceptione, habens immunitatem ab omni advocatorum infestatione. Et quoniam monachis alterius coenobii, id est Malmundarii, sancita antiquorum regum vel imperatorum non suffecerunt, et sub duobus abbatibus rescindere eadem monasteria laboraverunt, quod a temporibus sancti Remagli adhuc manet inconvulsum, propter haec, inquam, ut ne qua deinceps inter eos controversia fiat, quod evenisse temporibus domni imperatoris Ottonis secundi constat, statuimus, secundum edictum nostrum, ut sub unius abbatis regimine, sicut jugiter permansit, utrumque sit subjectum [Col. 1144C] coenobium. Et ut haec nostrae concessionis ac confirmationis de omnibus his plenior habeatur auctoritas, manu propria hoc praeceptum subter firmavimus, sigillique nostri impressione insigniri jussimus.

Signum domni Heinrici quarti regis.

Sigehardus cancellarius vice Sigefridi archicancellarii recognovi.

Data anno Dominicae Incarnationis 1115, indictione III, anno autem ordinationis Heinrici quarti XII, regni vero nono.

Actum Treviris in Dei nomine feliciter. Amen.



V. Privilegium pro Ecclesia Osnabrugensi. (Anno 1078.)
[ERHARD, Cod. dipl. Westph. e mss. Henseleri.]
[Col. 1144D]

In nomine sanctae et individuae Trinitatis, HEINRICUS, divina favente clementia, rex.

Justitia est qua suum cuique jus tribuimus, qua via si incesserimus viam regiam sub duce magno Jesu in terram promissionis ingredimur. At si forte fragilitate humana rectis gressibus aliquando exorbitaverimus, legibus ecclesiasticis salubriter admonemur, ut ad viam revertamur justitiae, emendemus in melius quod per negligentiam aut malitiose peccavimus. Quam ob rem in omne tempus notum esse volumus, quatinus fidelis noster Benno secundus, venerabilis sanctae Osnebruggensis Ecclesiae episcopus, nostrae celsitudinis clementiam adiit, coepiscoporum [Col. 1145A] suorum frequentia stipatus, ac veterem super Ecclesiae suae decimis querimoniam lacrymabiliter in aures nostras effudit. Idem vero cum per omnem vitam suam a nobis optime meruisset, tum ea de causa dignior erat audiri quod in omnibus necessitatibus nostris fideliter nobis et irremotus comes adhaesit. Talis autem ejusdem fidelis nostri proclamatio fuit quod antecessor noster vir divae et imperialis memoriae Carolus ecclesiam sibi commissam a primis fundamentis condiderat et decimas in episcopio circumquaque terminatas eidem ecclesiae in dotem contulerat, eo quod in praediis aut regalibus redditibus donaria ad manus in primitiis fidei et novellae plantationis tempore illis in partibus nulla habebat. Quas donationes juste a praefato principe eidem ecclesiae [Col. 1145B] datas et manuscripto regio sub impressione annuli ex more confirmatas, ad multum tempus aiebat ecclesiae mansisse, usque dum bellicis perturbationibus pars earumdem decimarum sub Ludovico secundo per manus Copponis ab eadem scinderetur. Ea de causa cum per episcopos ejusdem civitatis actio et discussio in audientia principum atque antecessorum nostrorum regum et imperatorum saepius haberetur, dijudicata est justior pars episcoporum, injustior adversariorum. Equidem praefatus Coppo primus usurpator earumdem decimarum cum totum occasione bellorum injusta dominatione suos in usus raperet, partem Warino fratri suo germano Corbeiensi abbati, partem abbatissae Adelae Herefurdensi germanae suae concessit. Itaque episcopi causam [Col. 1145C] hanc in curia agentes manifestis comprobationibus evicerunt decimas ad sese legitima donatione redire debere. Ventilata est res in conciliis quatuor, primo Romae sub papa Stephano, secundo Triburiae sub Arnolfo imperatore, tertio Bunnae, quarto Ingelinheim. Ut in omnibus possessio decimarum communi sententia episcopis adjudicaretur. In ultimo etiam praesentibus fere omnibus Teutonicarum partium episcopis, mediantibus legatis Romanis, sub Joanne papa, cum XXX librarum auri compositione restitueretur. Verum ut semper dominatur iniquitas injustis, res superius emendata et correcta rursus corrupta est. Hujuscemodi vero causam cum fidelis noster praefatus Osnebruggensis Ecclesiae episcopus [Col. 1145D] ad aures nostras saepius referret atque emendari et corrigi postularet, nos, et aetatis imbecillitate detenti et adversariorum ejus precibus exorati, multo tempore facere negleximus. Tandem assiduis ejus et coepiscoporum suorum jus suum agnoscentium admonitionibus devicti, locum et diem statuimus, ad quem episcopus et adversarii ejus cum manuscriptis utrinque venirent. Aderant XX aut plures episcopi, tum principes regni atque aliorum fidelium nostrorum numerosa multitudo. Lecta sunt in auribus omnium amborum chirographa, dicta atque acta sunt diligentius omnia. Acclamatum est ab omnibus justas esse partes episcopi, adversariorum injustas, atque ut eidem episcopo suaeque Ecclesiae justitiam faceremus studiosius omnes instabant. Quam ob rem [Col. 1146A] injustum putantes aequitatem negligere et justitiae diutius obniti, petitioni fidelium nostrorum et consiliis acquievimus. Proinde auctoritate hujus praecepti nostri statuentes statuimus, ut eaedem decimae ad dominium episcopi ejusque dispositionem, uti Carolus instituit, revertantur. Neque sit advocatus aliquis aut alia major vel minor persona, qui episcopos ejusdem civitatis hac in re amplius inquietare audeat, sed episcopi easdem decimas quieto ordine et pace perpetua teneant, possideant, disponant, ea spe et in divinae pietatis confidentia, ut haec decimarum justa restitutio animabus parentum nostrorum, id est avi, aviae, matrisque nostrae imperatricis A. et chari patris nostri H. imperatoris Augusti, fiat peccatorum remissio et negligentiae quam ipse in hac causa commisit [Col. 1146B] apud Deum fiat oblivio, et ut in singulis diebus et in anniversario eorum qui in bello contra Saxones corruerunt ibidem memoria fiat et specialis oratio animae Sigfridi, in eodem bello occisi, ordinetur et fiat; ita ut sibi quotidie specialis missa et omni III feria communiter a fratribus in choro una missa pro omnibus interfectis nostris et omnibus fidelibus decantetur, et ad cursus horarum ps. I. Prebenda quoque detur ei clerico, qui haec quae Sigfrido debent diligenter observet. Convenimus etiam cum episcopo collaudatione clericorum suorum pro salute corporis et animae nostrae omni hebdomada XXX missae pro vivis et defunctis ibidem decantentur. Post obitum autem nostrum specialiter pro animae nostrae et parentum nostrorum remedio missae et totidem [Col. 1146C] psalteria ibidem decantentur nunc et in omne tempus futurum. Talia enim optantes credimus apud misericordem Deum et nostram deleri negligentiam et antecessorum delicta redimi, qui hac in causa negligenter et malitiose egerunt. Et ut hujus praecepti nostri auctoritas omni aevo maneat stabilis et inconvulsa, chartam hanc scribi praecepimus et manu nostra, ut est consuetudo regum et imperatorum, corroboravimus et sigillo nostro signari jussimus.

Signum domni Heinrici regis quarti invictissimi. (L. M.)

Gebehardus cancellarius vice Sigefridi archiepiscopi recognovit.

Data VI Kal. Febr., indict. II, anno Dominicae Incarnationis 1078; anno autem regni domni Heinrici [Col. 1146D] regis quarti XXIII.

Actum Moguntiae feliciter. Amen.



VI. Privilegium pro Ecclesia Osnabrugensi. (Anno 1079.)
[ERHARD, Cod. diplom. Westph., e mss. Henseleri.]

In nomine sanctae et individuae Trinitatis, HEINRICUS, divina favente clementia, rex.

Si querimonias sacerdotum, quas nobis de necessitatibus Ecclesiarum sibi commissarum obtulerunt, attenterimus, et justitiam misericorditer illis impendendo ad finem perduxerimus, praesentis scilicet et aeternae felicitatis praemia exinde mercari liquido confidimus. Idcirco notum esse volumus omnibus [Col. 1147A] sanctae Dei Ecclesiae nostrisque fidelibus, praesentibus scilicet et futuris, qualiter fidelis noster Osnenbruggensis episcopus secundus Benno, in nostro servitio longo tempore devotissimus, serenitatis nostrae clementiam adiit, Apostoli praeceptum sequens, arguendo, increpando, obsecrando et juventutem nostram incusando, querimoniam faciens, se suosque antecessores nostrorum antecessorum, scilicet avi nostri Khunradi et chari patris nostri bonae memoriae Heinrici imperatorum, forsitan in hac causa ignoranter delinquentium temporibus, multas injurias et varias oppressiones de potentibus illius regionis, maxime autem a Corbeiense abbate et Herifurdense abbatissa illorumque fautoribus, in decimarum direptione, ad suam Ecclesiam debite pertinentium, jam [Col. 1147B] diu miserabiliter sustinuisse. Cujus proclamationi, quamvis saepius iteratae, diutius quam felicius assentire renuentes, aetatis teneritate ac quorumdam consiliariorum nostrorum tunc temporis juventuti nostrae providentium dissuasione ad haec determinanda variis occasionibus praefixis nos excusavimus. Sed tandem crebris et infinitis etiam pro Christianitatis miserabili defectu querimoniis et multorum clericorum et laicorum jus suum agnoscentium rogatu et consilio devicti Wormaciam eidem episcopo suisque adversariis, ubi principibus nostris pro caeteris regni negotiis convenire statutum est, ut et ipsi venirent praecepimus. Ibi vero X episcopis, X abbatibus caeterisque quamplurimis clericis ac laicis praesentibus [Col. 1147C] utriusque partis scripta episcopus et sui adversarii in medium proferebant. Episcopi vero, scriptis lectis et intellectis, Osnebruggensem ecclesiam, Adriani papae consilio et consensu a magno et illustri viro Carolo primitus in provincia Westfala fundatam, et a venerabili Egilfrido Leodicensi episcopo consecratam, et quia sibi tunc temporis praedia vel alia in illa regione non erant donaria, unde episcopus vel clerici ibi Deo militantes sustentarentur, decimis cunctorum infra terminos ejusdem episcopatus degentium et noviter ad Christianitatem conversorum consecrationis ejus die dotatam, et postea IIII apostolicorum virorum privilegiis, scilicet Leonis, Paschalis Eugenii et Gregorii, stabilitam esse, et omnem hominem eisdem privilegiis ante nos relectis, qui haec [Col. 1147D] sancita aliquo modo irritaverit, anathematizatum constare, absque ulla ambiguitate didicimus. Ex abbatis autem scripto quod attulit regali auctoritate confirmato juniorem Ludovicum quamdam cellam Corbeiensi ecclesiae, nomine Meppiam, Herifurdensi autem ecclesiam, nomine Bunede, cum decimis sibi pertinentibus in episcopatu Osnebr concessisse intelleximus. Ad haec infringenda et adnihilanda ejusdem junioris Ludovici chartam ipsius propria manu roboratam et sigillo ejus assignatam episcopus in palam proferebat, in qua idem Ludovicus avi patrisque sui statuta super eisdem decimis praefatae Osnabruggensi ecclesiae stabilivit et in earumdem decimarum traditionibus quidquam derogasse, ut abbatis scripta referunt, denegavit. Abbate autem et [Col. 1148A] abbatissa propter hoc solum quod ibi videbatur fictitium aliquid quo inniti possent non habentibus episcopus plurimorum antecessorum nostrorum regum et imperatorum, scilicet Arnolfi filiique ejus Ludovici, Heinrici primi, trium Ottonum chartas ipsorum manibus roboratas et sigillis assignatas, ecclesiae suae easdem decimas stabilientes praesentavit legendas. Ibi vero utrorumque sententiis auditis et subtiliter dijudicatis, archiepiscopi, episcopi cum omni clero, duces et comites, etiam ipsis prius faventes, petitionibus episcopi consentire debere justitia exigente unanimi concordia omnes affirmabant. Promisit etiam nobis praefatus episcopus, decano caeterisque ejusdem Ecclesiae clericis astipulantibus, dum locus maneret integer et indestructus, pro vita [Col. 1148B] nostra statuque regni dum viveremus, post obitum autem pro nostri et chari patris nostri Heinrici imperatoris Augusti, matrisque nostrae Agnetis imperatricis, avi, aviaeque animarum remedio, XXX missas totidemque psalteria per singulas hebomadas ibidem devote decantari et ad omnes cursus horarum psalmum unum. Insuper statutum est ut in aevum omni tertia feria communiter a fratribus in choro pro anima Sigefridi chari servientis nostri caeterorumque qui pro nostro honore defendendo in publico bello corruerunt, specialis missa decantetur. Quapropter Domini nostri Jesu Christi et beati Petri principis apostolorum et pretiosissimorum martyrum Crispini et Crispiniani, nec non pro veneratione Caroli imperatoris Augusti magni et pacifici et ejusdem ecclesiae fundatoris [Col. 1148C] devotissimi et caeterorum antecessorum nostrorum eamdem ecclesiam suis scriptis et praeceptis roborantium, nec non avi patrisque nostri atque nostra caeterorumque videlicet regum qui in eamdem Ecclesiam justitiam sibi denegando peccaverunt animarum remedio et liberatione, et ejusdem episcopi sedula et diuturna proclamatione, nostrae immunitatis et libertatis praeceptum super eisdem decimis episcopo suaeque Ecclesiae stabiliendis fieri decrevimus. Praecipientes ergo jubemus ut sicut reliquae in regno nostro sanctae Dei Ecclesiae ab antecessorum nostrorum regum et imperatorum praeceptis et scriptis stabilitae consistunt, ita et haec Osnebr. Ecclesia per hoc nostrum praeceptum, Domino opitulante, [Col. 1148D] stabilita consistat. Concedimus etiam eidem episcopo et licentiam damus, imo praecipimus, secundum Caroli institutionem decimas cunctorum infra sui episcopatus terminos habitantium, quibus jam diu injuste caruit, in suam episcopalem potestatem recipere, nemine contradicente. Sed liceat praefato episcopo easdem decimas caeterasque res suae Ecclesiae quas modo possidet vel deinceps acquisierit quieto ordine possidere, suasque Ecclesias, sicuti caeterorum jus est episcoporum, corrigere et earum causas absque ulla contradictione disponere. Sicque firmiter stabilitum est ut cuncti ejus successores haec eadem a nobis sancita pari modo sortiantur. Et ut haec auctoritas nostra firmiorem in Dei nomine habeat stabilitatem, manu nostra propria ut subtus [Col. 1149A] videtur hanc chartam roborantes sigillo nostro jussimus assignari.

Signum domni regis Heinrici quarti invictissimi. (L. M.)

Gebehardus cancellarius vice Sigefridi archicancellarii recognovi.

Data III Kal. April., indict. II, anno Dominicae Incarnat. 1079; anno autem regni domni regis Heinrici quarti XXIII.

Actum Ratisponae in Dei nomine feliciter. Amen.



VII. Confirmatio privilegiorum et jurium episcopo Patavino, ejusque Ecclesiae facta ab Henrico IV rege. (Anno 1079.)
[MURATORI, Antiq. Ital., II, 73.]

[Col. 1149B] In nomine sanctae et individuae Trinitatis, HENRICUS, divina favente clementia, rex.

Quoniam regiae vel imperatoriae dignitatis officium esse constat, ut ecclesiae Deo et sanctis dicatae, ob divini cultus augmentum, novis semper privilegiis contra omnes infestantium incursiones muniantur, idcirco notum esse volumus omnibus fidelibus nostris, tam praesentibus quam futuris, qualiter vir venerabilis D. Paduanae Ecelesiae episcopus serenitatis nostrae clementiam adiens postulavit, ut eidem ecclesiae sibi commissae, in honore Sanctae Dei genitricis Mariae constructae, immunitatis et libertatis praeceptum fieri decerneremus, per quod res et proprietates, quae suo episcopio subdi videntur, vel subdi jure debentur, firmius et plenius habere valuisset. [Col. 1149C] Cujus petitioni ob amorem Domini nostri Jesu Christi assensum praebentes, ita fieri decrevimus, et hoc praeceptum inde conscribi jussimus, firmiter praecipientes, ut praesulis jam dicti sedes sancta perpetuo per hoc nostrum praeceptum, Deo opitulante, constat firmiter stabilita. Confirmamus etiam per hanc nostri praecepti paginam et firmiter corroboramus omnia praecepta et mundiburdia imperatorum sive regum, quae eadem ecclesia habere videtur. Stabilimus etiam per hoc praeceptum quidquid eadem ecclesia habere videtur, vel quidquid ei jure habere debetur. Nominatim flumen, quod vocatur Retrone a vado Silicis usque ad locum quod intrat in flumen, quod vocatur Brenta, inde usque ad fossam, quae vocatur Baiba, et fossam cum flumine, [Col. 1149D] quae est a capella Sancti Michaelis usque ad portum de Ponte de Fossumba; ita ut nulli liceat molendinum aedificare in praedictis aquis et praenominatis locis, vel clusam, vel piscariam, vel aliquod aedificium, vel obstaculum facere sine licentia ejusdem episcopi, vel successorum suorum a parte praedicti episcopii. Nominatim quoque Ladrum cum pratis et omnibus adjacentiis suis, et pontem, qui dicitur Vicentinus, cum arcubus et molendinis omnibus, quae habere videtur praedictum episcopium, vel quae ei jure debentur. Nominatim quoque ripaticum, teloneum, portus, mercata omnia praedicta in omnibus quaecunque in finibus Paduae continentur. Nominatim insuper septem libras monetae Venetiarum, [Col. 1150A] quas in nostro adventu in regnum Italicum Sacenses una causa, quia episcopus Paduae est comes Sacensis, et praecepto Patris nostri dicunt se nobis debere. Haec omnia per hanc nostri praecepti paginam corroboramus atque firmamus, firmiter praecipientes, ut deinceps nullus princeps, nullus judex publicus, nullus dux, nulla alia judiciaria potestas aut comes, vel missi dominici, nulla magna vel parva persona hoc nostrum praeceptum infringere praesumat. Si qua vero persona magna vel parva hujus nostri praecepti instituta vel concessa in aliquo infringere, seu personis aut bonis praenominati episcopii, sive praedicto episcopo suisque successoribus aliquam vim intulerit, componet centum libras auri, medietatem, camerae nostrae, medietatem [Col. 1150B] praedicto episcopo, etc.

Signum domni Henrici regis quarti invictissimi.

Burchardus cancellarius vice S . . . archicancellarii recognovi.

Data X Kalend. Augusti, indict. II, anno Dominicae Incarnationis 1079, anno autem regni domni regis Henrici quarti XXIII.

Actum Ratisponae in Dei nomine feliciter. Amen.



VIII. Henrici IV Germaniae ac Italiae regis privilegium Petro abbati concessum pro monasterio Sancti Eugenii in comitatu Senensi. (Anno 1081.)
[MURATORI, Antiq. Ital., VI, 197.]

In nomine sanctae et individuae Trinitatis, HEINRICUS, [Col. 1150C] divina favente clementia, quartus rex. Quidquid sanctis locis religiosisque viris inibi Deo sanctisque ejus famulantibus, pro more et traditione antecessorum nostrorum, firmanda concesserimus, ad aeternae retributionis beatitudinem nobis provenire speramus. Igitur omnium sanctae Dei Ecclesiae, nostrorumque fidelium, praesentium scilicet ac futurorum, comperiat solertia qualiter abbas Petrus cum monachis in coenobio Sancti Eugenii, quod est situm in comitatu Senensi, nomine Pilosianus. . . . . . . nobis indicavit, quod famis ac nuditatis indigentia ibidem Deo servire non possent, eo quod curtes, terrasque, quas antecessores nostri ad sumptum eorum contulerant, pravi homines abstulissent. [Col. 1150D] Nos. . . . . ., in nostram deveniant dominationem ac proprietatem res et praedia, quae a praecessoribus nostris ibidem collata, sunt confirmata et corroborata, confirmare et corroborare statuimus, ea videlicet ratione ut cum omni quiete et tranquillitate teneant, firmissime possideant absque ulla contradictione personae, hoc est ecclesiam Sancti Petri, quae dicitur Campus, cum omnibus appendiciis suis et curte de Untione, ecclesiam Sancti Savini cum corticella in Andrina et in Citinella et in Vagina et in Poagia, ecclesiam Sancti Petri in Arganello cum appendiciis suis in Tudina, in Grigi, ecclesiam Sancti Michaelis in Veronulla, cum pertinentiis earum, et in Sicali, ecclesiam Sanctae Caeciliae in Meudina, ecclesiam Sancti Angeli in Lucinula, in Certina et [Col. 1151A] in Calcina, et curte Vescona, in Taverna, et in Arbiola, ecclesiam Sanctae Agnetis, ecclesiam Sancti Petri in Monte Sinderi, et curte delle Stine, cum ipso castello, ecclesiam Sancti Anastasii in Haniaria, et curte quae est in plebe de Sancto Petro in Valle, ecclesiam Sancti Angeli, quae est in Vajano, ecclesiam Sancti Angeli in Certano, ecclesiam Sancti Petri in Baruntulo, cum ipso Pojo in Cerialta, ecclesiam Sancti Pauli in burgo de Sena, ecclesiam Sancti Miniati, ecclesiam Sancti Angeli, et medietatem ecclesiae Sancti Romuli cum omnibus pertinentiis et usibus earum, et locum Sancti Augustini, in quo castrum aedificatum est, et terra de Cursiniano, et duos mansos in Campriano, et ecclesiam Sancti Pauli in castello de Origia cum suis [Col. 1151B] pertinentiis, et ecclesiam Sancti Eugenii eum suis appendiciis in Poliano, et terram in Saturniano, et curtem de Serdille, partemque castelli de Barcula, et partem de castello Leciniano, nec non partes ecclesiarum et terrae, et tertiam partem ecclesiae Sancti Petri in Malenino, ac duas partes ecclesiae Sanctae Mariae in Malenina cum suis pertinentiis. Insuper concedimus illis, et omnino annuimus ut monasterii suprascripti incolae decimationes de mansis, terris, vineis, et de omnibus rebus ad praedictum monasterium pertinentibus, sicut hactenus praedecessores eorum . . . . . . . Praecessoribus nostris imperatoribus usi sunt habere, per hunc nostrae auctoritatis praeceptum deinceps habeant, et quiete possideant. Jubemus etiam firmiter, ut haec nostra [Col. 1151C] confirmatio in futurum stabilis et inconvulsa permaneat. Et ut nullus episcopus, dux, marchio, comes, vicecomes, nullaque magna vel parva persona illos praedictos coenobitas inquietare, molestare, vel ullam injuriam de praenominatis rebus injuste injuriam inferre praesumat. Si quis vero hoc nostrae auctoritatis praeceptum violare tentaverit, sciat se compositurum auri optimi centum libras, medietatem nostrae camerae, medietatem abbati et fratribus ejus. Et ut verius credatur, diligentiusque ab omnibus observetur, manu propria roborantes, sigillo nostro jussimus insigniri.

Signum domni Heinrici quarti regis invictissimi.

Burchardus episcopus et cancellarius recognovi.

[Col. 1151D] Anno Dominicae Incarnationis millesimo octogesimo primo, indictione IV, secundo Nonas Junii, anno autem domni Heinrici XXVII, regni vero XXV.

Actum Romae in Christi nomine feliciter. Amen.



IX. Concordia inter Henricum IV regem, et populum Pisanum, ubi pacta inter eos inita recensentur. (Anno 1081.)
[MURATORI, Antiq. Ital., V. 19.]

In nomine sanctae et individuae Trinitatis, HENRICUS, divina favente clementia, rex.

Notum sit omnibus Christi fidelibus, tam futuris quam praesentibus, qualiter nos consilio nostrorum principum, fidelibus nostris Pisanae urbis civibus, quod rogaverunt concessimus. Siquidem annuimus [Col. 1152A] et firmiter statuimus, quemquam hominum nisi communi consensu eorum, nec rasas apprehendere, nec dissipare, nec sigillare infra civitatem Pisae, neque in burgis, si foras civitatis ipsi habuerint enimenta, nec muros suprascriptae civitatis destruere, nec optatecare, neque suprascriptam civitatem igne cremare, nec foderare jubebimus. Et si offensionem miserimus aliquam super aliquem hominem sive de terra, sive de aliquo crimine, cum duodecim sacramentalibus absque pugna, excepto de vita, aut moribus, aut honore nostro, si approbare voluerit ille, quibus consilium cum eo invenerit. Nec bannum tollemus, nisi per legem. Nec homo capietur a nobis de suprascripta civitate vel burgis, nisi per legem facere prohibuerit, et allodium in civitate vel foris non [Col. 1152B] habuerit. Nec hominibus praeparatis ad navigandum iter prohibemus, nisi studiose hoc fecerint propter querimoniam de eis factam. Et si culpaverimus aliquem eorum, qui ob hoc se praepararet, ut justitiam possit evitare, permittemus cum sacramento suo se defendere. Et si aliquis eorum in itinere fuerit, mulierem ejus in districtionem non mittemus. Et de tenimento, quod aliquis tenuerit per beneficium, quod a nobis tenuerit, eum non disvestiemus nisi per legem. Et consuetudines, quas habent de Mari, sic eis observabimus, sicut illorum est consuetudo. Et illum, super quem reclamatio venerit de terra, si guarentem habere potuerit, vel possessionem jurare voluerit, per pugnam fatigari non sinemus. Et hominibus de alia civitate, aut de alio castello, [Col. 1152C] vel de alia villa, vel de alio signoratico, legem non faciemus de Pisanis hominibus, nisi illi de suprascriptis locis, vel eorum seniores, qui offensionem fecerint, legem faciant prius Pisanis hominibus. Fodrum de castellis Pisani comitatus non tollemus, nisi quomodo fuit consuetudo tempore Ugonis marchionis. Hominibus in villis habitantibus de eorum comitatu fodrum non tollemus. Nec aliquam consuetudinem superimponemus, nisi quantum tres meliores homines ppt (sic) seniores per villam et castella juraverint, quod eorum consuetudo fuit tempore suprascripti Ugonis. Qui si jurare noluerint, jurare constringemus. Castaldionem, vel aliquem nostrum missum in suprascripta civitate vel comitatu eorum, [Col. 1152D] ad placitum faciendum eis superesse non sinemus de alio comitatu. Puellis, nec viduis maritum interdicemus in comitatu Pisano. Nec pretium inde invite tollemus, nec invite alicui conjugabimus. Mercatum i . . . calciam in villis comitatus eorum fieri non sinemus, nisi secundum consuetudinem temporum Ugonis, sacramentis, sicut supradictum est, diffinitam. Albergariam in proprietate alicujus absque voluntate illius, cujus proprietas est, non faciemus. In suprascripta civitate, vel prope eam usque ad medium milliarium, terras, quae fuere pascua vel paludes, sitas ante praedia illorum, vel ecclesiarum, et communia pascua, non tamen occasione pascuum occupata, eis non tollemus, nec laborare faciemus; et per eos laborare non contendemus, vel per nos aliquis, [Col. 1153A] usque ad illos fines, quos laudaverint homines ab eis electi ad hoc officium, qui jurejurando affirment se bona fide aestimaturos et terminaturos illas terras quae fuere pascua vel paludes, et illas demonstraturos, quod erant pascua, quae ad culturam debeant remanere. Et nullo amore vel odio propterea missuros illos, si noluerint, ad sacramenta distringemus. Et quod ipsi laudaverint esse, in alium statum transmutare per bonam fidem prohibebimus. Qui si discordaverint in eligendis praedictis hominibus, non eligemus, et jurare distringemus. In Roma, et ab ipsa Roma usque Papiam nullum ripaticum dabunt in eis mercatis et locis, ubi ipsi soliti sunt ire per suos, aut se jam ad mercandum ivisse possunt ratione probare. Et illi negociatores, qui ad [Col. 1153B] Pisam ire voluerint, non prohibebuntur. Nec marchionem aliquem in Tuscia mittemus sine laudatione hominum duodecim electorum in colloquio facto sonantibus campanis. A fauce Arni usque ad Ripaltam eos euntes et revertentes per Arnum praedari, aut assaltum facere non permittemus, nisi fortasse per meritum. Aldium, quod est in ripa Arni ex utraque parte a mare usque ad Orticariam, non sinemus impediri. Ultra muros antiquos civitatis, quod est ab antiquis muris usque ad Arnum, ad communem utilitatem liberabimus. Nec domum in praedictis terminis elevari usque ad triginta sex brachia interdici permittemus. Et ut hoc firmum et inconvulsum sit, hanc chartam scribi jussimus, quam nostra manu, ut infra videtur, corroboratam sigilli nostri [Col. 1153C] impressione fecimus insigniri. Junximus etiam, ut si aliqua navis fuerit retenta a Gajeta usque ad Luni, nullus audeat depraedare, neque invadere bona ipsorum Pisanorum. Si quis autem hujus praecepti nostri violator exstiterit, sciat se ducentas libras auri optimi compositurum, medietatem nostrae camerae, et medietatem illi contra quem fuerit injuria.

Signum domni Heinrici Romanorum regis invictissimi.

Burchardus cancellarius vice . . . . . archicancellari recognovi.

Datum anno Dominicae Incarnationis millesimo octagesimo primo, indictione IV, anno autem ordinationis domni Heinrici quarti regis XXIV, regni XXX.

Actum feliciter in Christi nomine.



X. Henrici inter reges quarti inter Augustos tertii diploma, quo jura omnia ac privilegia Farfensi coenobio confirmat et auget. (Anno 1084.)
[MURATORI, Rer. Ital. Scrip., II, II, 605.]
[Col. 1153D]

HENRICUS, divina favente clementia, Romanorum imperator Augustus.

Cum petitionibus servorum Dei rationalibus divini cultus amore favemus, et his opportuna beneficia largimur, praemium aeternae remunerationis rependi non diffidimus. Quocirca omnium sanctae Dei Ecclesiae, nostrorumque fidelium, praesentium videlicet ac futurorum, comperiat solertia qualiter Berardus venerabilis abbas monasterii Sanctae Dei genitricis semper virginis Mariae, quod in ducatu Spoletino [Col. 1154A] situm est, et in comitatu Sabinensi constructum in loco qui dicitur Acutianus, nostram adiens praesentiam, ostendit nobis nostrorum antecessorum, regum, vel imperatorum praecepta eidem monasterio facta, aureis sigillis bullata scilicet Caroli, imperatoris Ludovici, et Lotharii, nec non et Ludovici, alterius, in quibus continebatur, quomodo ipsi, et antecessores eorum Liutprandus scilicet ac Rathgisius, Haistulphus, Desiderius, Longobardorum reges, nec non et imperatorum parentum nostrorum, scilicet Chuonradi avi nostri, et bonae memoriae patris nostri Heinrici praedictum monasterium, propter divinum amorem, et reverentiam sanctae Dei genitricis semper virginis Mariae dominae nostrae, sub sua semper tuition e tenuissent. Ob firmitatem tamen rei [Col. 1154B] postulavit praedictus abbas ut eorumdem imperatorum praecepta nostra autoritate confirmaremus, et immunitatis praeceptum suo monasterio dare juberemus.

Nos vero ejus justis postulationibus assentientes, confirmamus eidem monasterio quidquid futuris temporibus per instrumenta chartarum vindicare contigerit, prout juste et legaliter possumus, videlicet quaecunque habere videtur in territorio Sabinensi, id est ecclesiam Sancti Benedicti cum omnibus suis pertinentiis, et castellum de Arci cum tota integritate sua, et castellum, nomine Tribucum, in integrum, et alveum Pharphae totum in integrum, ecclesiam Sancti Angeli in Tancia cum gualdo, et omnibus suis pertinentiis, sicuti Hildebrandus dux per sua confirmavit praecepta, castellum de Bucciniano [Col. 1154C] totum in integrum, castrum Pharphae cum totis subjacentiis sibi pertinentibus castelli quod vocatur Capud Pharphae, et Sancti Angeli cognomine, et castelli Cerreti mali, et Scandriliae, et Petrae Daemonum, et Roccae Salici sistorum quinque totam medietatem, cum Podii Majani medietate, et toto gualdo ejus, castellum Vulpinianum, castellum de Marciliano, castellum de Terraniano, podium de Catino, castellum de Cufi, et castellum de Furano, curtem de Lori, ecclesiam Sanctae Helenae. In civitate Ortana ecclesiam Sancti Theodori, in Viterbio ecclesiam Sanctae Mariae, ecclesiam Sancti Valentini in Burgo; in territorio Tuscano, cellam Sanctae Mariae in Minione cum gualdo, et monte Garberti, et ripa Albella, et marino portu, ecclesiam Sancti Laurentii . . . . . [Col. 1154D] flumine ecclesiam Sanctae Severae, medietatem civitatis Vetulae, et portus, quem dedit Rainerius comes filius Saxonis comitis pro remedio animae suae praedicto coenobio Sanctae Mariae, et qui filius ejus Saxo ante praesentiam nostram refutavit, et per chartam ipsi monasterio confirmavit irrevocabili sua et haeredum suorum sub centum librarum denaniorum poena Papiensium, ecclesiam Sancti Petri extra muros civitatis Cornetanae, et quidquid infra ipsam civitatem vel foris habere videtur, ecclesiam Sancti Peregrini, ecclesiam Sancti Angeli sub ripa in comitatu Senensi, curtem Leoninam in comitatu Narniensi, monasterium Sancti Angeli, et collem Sancti Antimi, et Sanctae Mariae, et Sancti Joannis infra [Col. 1155A] civitatem Interamnensem, ecclesiam Sancti Salvatoris, et Sancti Siri, ecclesiam Sanctae Mariae in Mediano cum medietate ipsius castelli in comitatu Perusino, cellam Sanctae Mariae in Diruta in comitatu Assisio, ecclesiam Sancti Bartholomaei, et Sancti Joannis in Satriano, et Sancti Benedicti.

In comitatu Spoletino, ecclesiam Sancti Marci, et Sancti Salvatoris, et Sancti Pauli, et Sancti Martini, in comitatu Ausimano, curtem de monte Polisco; in comitatu Senogalliensi, curtem de Luzano; in comitatu Camerino curtem de Sala bona, et de Trevenano, et de Sancti Abundii, et Sancti Viti; et in castello Petroso, curtem Sanctae Antiae, et de castello Albocavallo, duas partes, sicut Octavianus per chartas in ipso monasterio dedit. In comitatu [Col. 1155B] Firmamo monasterium Sanctae Mariae, et Sanctae Victoriae, quod positum est in Mantenano monte, cum castellis, cellis, villis, et curtem de Plotersano cum castello, curtem de Curestano cum castello, Sanctam Mariam in casule cum castello de Area antiqua, et castellum de Tariano, et portionem de Morta, castellum de Aganello cum molendinis, Sanctam Mariam in Strata, Sanctam Mariam in Pontana, Sanctam Mariam in Clenti, cum castellis, et ecclesiis, et molendinis, et aquam deducere, ubi necesse fuerit. Item contra flumen Clentis curtem Sancti Silvestri intra civitatem Firmanam, et alibi curtem Sancti Sabini, et curtem quae vocatur in Praeterio cum omnibus suis pertinentiis, curtem Sancti Martini cum medietate collis [Col. 1155C] Bonelli, et medietatem de Morra, et quartam partem ex alio, et castellum de Cubeta, et portionem de Rose, et curtem de Moliano, in qua est ecclesia Sanctae Victoriae, et portionem de insula de Verano; in Troliano, terras, ac vineas cum littore maris, et portu, et medietatem castelli de monte Alberti, curtem de filiis Rodsimundi cum castello, et ecclesiis, curtem de Talasano, et medietatem castelli de Lurotu, monasterium Sancti Salvatoris in Cantalupo, et Sancti Benedicti de Ripa; in comitatu Asculano, juxta flumen Asum, monasterium Sancti Salvatoris cum castello Furciae, Calliano, et Cimbriano, castrum Ophidae, Iscelam, Beneventulum, Sanctum Valentinum, montem Aguscanum, insulam Sancti Elisei, [Col. 1155D] medietatem de Porche, quintam partem de Ripa, Contenanum, Asinanum, montem Cosi, Spinetulum, Avilanum, Dullianum, medietatem podii Sancti Emindii, castellum de Curru, monasterium Sancti Laurentii in Polesio cum castello Rotello, octavam partem Postmontis, collem Marii, podium, montem Prandonis, montem Cretaceum, Scurcula, medietatem de foce de Tronto, curtem de Mozano Sessu pesile; in comitatu Aprutiensi curtem de Motiano, curtem de Surnaria, ecclesiam S. Petri in Pedoniano; in comitatu Pinnensi curtem, quae dicitur in monte Peditto, cum castello ibi aedificato, curtem [Col. 1156A] aliam prope se, curtem Sanctae Mariae in Catilini, curtem Sanctae Luciae in Ciciliano, ecclesiam Sancti Clementis, et Sancti Eliae; in comitatu Teatino, monasterium Sancti Stephani, quod ponitur in Lucania, et Pharam filiorum Guarnesii et podium Hortonellae, Sanctum Clementem sicut Attus comes per concambium pro portione de Attissa dedit; in comitatu Balbensi curtem Sanctae Mariae in Griano, et Sancti Angeli, et Sancti Laurentii, et Sancti Joannis, et Sorzano, et ecclesiam Sancti Peregrini, et Sanctam Mariam in Forfone, et Sanctam Mariam in Sarzana in Samnii partibus super Vulturnum flumen, monasterium Sancti Vincentii [(8) 1Kb] cum castellis, et omnibus suis pertinentiis, quod sanctus Thomas Pharphensi monasterio a duce Gisulfo per praeceptum [Col. 1156B] acquisivit: in comitatu Morsicano curtem Sancti Leucii, et curtem de Transaquas, et Sanctae Mariae in Apinianici, et curtem Sancti Adriani; in Amiternensi castellum, quod vocatur praetorium, ecclesiam Sanctae Mariae in Loriano cum servis, et ancillis suis, curtem de castello Colle Monte cum ecclesia Sanctae Mariae in Casali, curtem de Vallantis, ecclesiam Sancti Salvatoris, et Sancti Sebastiani, curtem Sancti Martini, monasterium puellarum Sancti Georgii, et ecclesiam Sancti Michaelis archangeli, et ecclesiam Sancti Jacobi, et Sancti Georgii, et aquam de Manicone, ecclesiam Sancti Salvatoris cum terra de Acupieta, et ecclesiam Sancti Leopardi, et Sancti Gregorii, et Sanctae Agathae, et Sancti Eliae, et Sancti Joannis, ecclesiam [Col. 1156C] in Asera, et ecclesiam alteram Sancti Joannis in Tazano, et ecclesiam Sancti Justini, castellum, quod vocatur Lunianum, et Asprum, et podium Sancti Maximi; item, ecclesiam Sancti Petri in Pinsile; in Interocrino territorio, curtem Canate; in territorio Carzulano, ecclesiam Sancti Vincentii, et Sancti Thomae apostoli; castrum vetus de Ophiano, et castellum de monte Liano, et monasterium Sancti Joannis, ecclesiam Sanctae Agnetis, curtem de Territa et Narnate in Tore, curtem Sanctae Mariae in Corneto; in civitate Tiburtina ecclesiam Sanctae Mariae, cognomento Sancti Adriani; in urbe Roma cellam Sanctae Mariae, et ecclesiam Sancti Benedicti in loco, qui dicitur Scorticlarii, ecclesiam Sanctae [Col. 1156D] Mariae in Formello, quam Leo IX papa misericorditer contulit; in territorio Collinensi ecclesiam Sancti Andreae, et ecclesiam Sancti Blasii, et Sancti Sebastiani, et Sanctae Mariae juxta castellum extra portam, ecclesiam Sanctae Justinae, et ecclesiam Sanctae Christinae; in Pisia civitate ecclesiam Sancti Petri, et alibi ecclesiam Sancti Thomae.

Insuper et per istud nostrum praeceptum confirmamus terram Sanctae Mariae, juxta Pisiam petiam I in loco, ubi dicitur a la Revoluta, aliam petiam juxta flumen Arnum, ubi dicitur Plaja de Plutiniano, et in Gompho terram modiorum XXIV; in territorio [Col. 1157A] Reatino Repastum castrum; in comitatu Firmano, curtem Sancti Salvatoris sub muro civitatis Firmanae, et curtem Sancti Gervasii, et curtem Sancti Sigismundi, et terram de Paratinis, curtem Sancti Angeli de Villa magna, curtem Sancti Desiderii, et curtem de Cupresseto, et curtem Sancti Angeli in Niviano, et curtem Sancti Venantii, et curtem de Columelli, et curtem Sanctae Felicitatis, terram de Raviliano, et curtem Sancti Venantii, et de Solario, et curtem Sanctae Mariae in Motiano, et curtem de Caminatis in loco qui vocatur Murrum, curtem de Brezzano in loco qui vocatur Serranianus, castellum filiorum Guinizonis, curtem Sanctae Mariae matris Domini, curtem Sancti Maroti, et curtem de Valle, curtem Sanctae Mariae in Ortatiano, et curtem Sancti [Col. 1157B] Salvatoris in Memoriis, curtem de Blotenano, curtem Sancti Antimi, et curtem de monte Falcone, et curtem Sanctae Mariae in Murra, curtem Sancti Angeli inter duas terras, et aliam curtem Sancti Angeli in Murgiano, curtem Sancti Angeli in Antiano, item curtem de monasterio Lumerto cum ecclesiis duabus, id est Sanctae Mariae et Sancti Benedicti cum omnibus earum pertinentiis.

Haec autem supradicta omnia, quae ad praedictum monasterium pertinere videntur, seu et in futurum ab aliis hominibus juste et legaliter ei acciderint, nec non et ea quae injuste ab aliquibus possidentur, aut in urbe Roma, vel in caeteris totius regni nostri Italici partibus habere dignoscitur, per hoc nostrum praeceptum eidem sancto loco confirmamus, et per [Col. 1157C] bannum, et per jussionem nostram, nostrorumque antecessorum regum, vel imperatorum auctoritate, una cum terris, vineis, monasteriis sibi subjectis, ecclesiis, castellis, curtibus, domibus, villis, capellis, aquis, aquarum decursibus, piscationibus, molendinis, mercatis, cultis vel incultis, colonis, aldiis, aldiabus, manentibus, omnibusque supra terram ipsius monasterii residentibus, servis, ancillis, omnique familia utriusque sexus, cunctisque animalibus. Atque pro Dei amore nostraeque animae salute, eidem monasterio ministrantibus perdonamus, ut nullus eorum, aut suorum hominum deinceps freda, seu tributa undecunque exigenda, aut mansiones, vel paratas faciendas, vel fidejussores tollendos, aut [Col. 1157D] homines ejusdem monasterii, tam ingenuos quam servos, libellarios, sive clericos, vel chartularios, aut offertos, omnesque sub ditione hujus monasterii commanentes, distringendos, vel ad publicas excubias compellendos, aut ullas redhibitiones, aut quaslibet occasiones requirendas, nostris vel futuri temporis diebus, ingredi audeat, aut in aliquo loco det portonaticum, aut ripaticum, aut glandaticum, vel herbaticum, vel pontonaticum, tam de monachis quam de monachabus, quam clericis, quam de omnibus supra terras eorum residentibus. Confirmamus eidem monasterio privilegia Romanorum pontificum Adriani et Pauli et eorum successorum, simul cum omnibus rebus sibi collatis a diversis hominibus, commutationes, donationes, seu et omnia quae per [Col. 1158A] instrumenta chartarum, ut diximus, illi largita, aut largienda sunt monasterio, cum omnibus suis pertinentiis. De teloneis vero mercatorum, et pontium, decimas ad portam monasterii dare jubemus. Praecipientes ergo jubemus ut nullus archiepiscopus, episcopus, dux, marchio, comes, vicecomes, vel aliquis missus noster discurrens, sculdasius, castaldius, nullaque imperii nostri magna parvaque persona praedicti monasterii abbatem, vel monachos, seu aliquem fidelem inquietare, molestare, aut, de his quae suprascripta sunt, sine legali judicio disvestire praesumat, aut aliquam minorationem facere tentet.

Unde monemus fidelitatem vestram, ut cum jam fatus abbas, vel monachi, aut advocatus ejusdem monasterii in vestra ministeria justitias requirendas [Col. 1158B] venerit, duces, seu comites, qui pro tempore fuerint, in quorum ducatu vel comitatu praefatum coenobium aliquid possidere dignoscitur, defensores, atque adjutores existant in omnibus, tam praefato abbati quam successoribus ejus, ut nullius potestatis personam vim aut iuvasionem aliam inferre permittant in his, quae ad memoratam ecclesiam pertinent. Et nullus ausus sit recipere sub sua jussione, aut tuitione ejusdem monasterii fugitivos, vel malo animo discedentes. Precarias vero, et commutationes injuste factas, vel injuste acquisitas, volumus irritas, et absque poena obligationis solutas, offertosque praedicti monasterii nolumus in saeculo vagari, sed ubicunque inventi fuerint, liceat abbati, qui pro tempore fuerit, vel etiam monachis ad monasterium [Col. 1158C] revocare, et si opus fuerit, dux, aut comes ejusdem temporis eos ad monasterium reverti faciant. Si vero de qualibet causa a parte ipsius monasterii orta fuerit intentio, non per viles personas, sed per nobiliores homines et veraciores, sicut ad praesentiam nostram, rei veritas inquiratur et finiatur. Nulla denique mallatura ab advocato ipsius monasterii penitus requiratur, nec etiam bannus noster pro qualibet causa a parte memorati monasterii aliquando exigatur, sed liceat abbati et successoribus ejus res et possessiones jam dicti monasterii sub immunitatis atque tuitionis ordine possidere. Et si fodcum, vel aliquid de ejusdem monasterii possessionibus fiscus noster sperare potuerit, totum pro [Col. 1158D] aeternae remunerationis praemio ipsi monasterio concedimus in alimoniam pauperum, et stipendia monachorum ibidem Deo militantium, ut nostris, futurisque temporibus proficiat in augmentis, quatenus memoratos Dei servos liberius pro nobis, et stabilitate nostri imperii, Domini clementiam exorare delectet. Et quandocunque abbas ejusdem monasterii de hac luce migraverit, ipsis inter se monachis unanimiter consentientibus, secundum regulam sancti Benedicti, sicut eorum edocet ordo, et rectum est, quem digniorem sibi invenerint licentiam habeant eligendi abbatem. Si quis igitur hujus nostrae confirmationis praecepti quandoque violator exstiterit, vel quidpiam eorum, quae fieri prohibuimus, contra praenominatum monasterium facere [Col. 1159A] tentaverit, sciat se secundum constitutionem Domini, et genitoris nostri Henrici imperatoris Augusti, aliorumque imperatorum, qui hujus monasterii roboraverunt praecepta, et per hanc nostram praeceptionem mille libras auri purissimi esse compositurum, medietatem camerae nostrae, et medietatem praedicto monasterio, ipsumque regentibus.

Datum anno Dominicae Incarnationis 1084, anno autem Domni Henrici IV regis tertii Romanorum imperatoris Augusti ordinationis XXX, regni XXVIII, imperii primo.



XI. Confirmatio omnium bonorum et jurium facta monasterio S. Zenonis Veronensis ab Henrico quarto rege, imperatore tertio. (Anno 1084.)
[MURATORI, Antiq. Ital., I, 739.]
[Col. 1159B]

In nomine sanctae et in individuae Trinitatis, Heinricus divina favente clementia Romanorum imperator Augustus. Imperialem sublimitatem condecet, ut quanto caeteris dignitatibus excelsior colitur, tanto justis petitionibus Deo servientium benignior nec non clementior inveniatur. Quapropter notum esse volumus omnibus sanctae Dei Ecclesiae, nostrsique fidelibus, tam futuris quamque praesentibus, qualiter domnus Sigebodus, sanctae Veronensis Ecclesiae episcopus, una cum Werinherio abbate monasterii Sancti Zenonis confessoris, nostram clementiam suppliciter exorando adiit, ut ob amorem Dei omnipotentis, beatique Zenonis reverentiam, multum nos [Col. 1159C] deprecans, ut omnes proprietates et possessiones monasterii praedicti, etc., eidem coenobio corroboraremus. Nos vero justis eorum petitionibus consentientes pro remedio animae nostrae, et ob interventum dilectissimae conjugis nostrae Berthae, atque ob interventum charissimi filii nostri Chuonradi, praedicto monasterio concedendo confirmamus, etc., id est in judiciaria Gardense castellum, quod nominatur Pasturingo, quod monasterio Sancti Zenonis bonae memoriae Arduinus comes et filius ejus Eriprandus pro remedio animarum suarum per chartam offersionis contulerunt, etc. Nec non et castellum, quod vocatur Insula Nonense, quod ad ipsum monasterium per offersionem, donationem, atque comparationem devenit, cum omni redditu et districtu, [Col. 1159D] vel fodrum, quod nunc habere videtur. Donamus insuper atque concedimus eidem monasterio Sancti Zenonis liberos homines, quos vulgo Arimannos vocant, habitantes in castello Sancti Viti, et in ejus territorio, nec non et Herimannos habitantes in vico Sancti Zenonis ab ecclesia Sancti Martini in aquario usque ad clivum, cum omni debito, districtu, actione, atque placitu. Seu quidquid a bonae memoriae Otberto, atque Adalberio Veronensium episcopis concessum fuit, id est furtum, adulterium, atque ripaticum a praefata ecclesia usque ad clivum, nec non et cum omnibus rebus ad praefatum monasterium pertinentibus, cum ecclesiis, et castellis, vicis, colonis, mancipiis, commendatitiis, factitiis, etc. [Col. 1160A] Quapropter jubemus atque decernimus ut quantumcunque memorata ecclesia Sancti Zenonis, etc., juste et legaliter habere dignoscitur, etc., securiter teneat, etc. Nullum censum, neque thelonaticum, vel de silvis capulum persolvere cogatur. Nullus infra eorum villas aut castella ingredi, placitum tenere, aut eorum liberos, sive famulos distringere vel pignorare, neque hospitari, seu aliquam functionem aut exactionem exigere audeat. Si quis vero, etc.

Signum domni Heinrici tertii Romanorum imperatoris Augusti.

Burchardus cancellarius vice Sigewini archicancellari recognovi.

Data XV Kalendas Julii, anno Dominicae Incarnationis [Col. 1160B] 1084, indictione VI, anno autem domni Heinrici tertii Romanorum imperatoris, regni XXIX, imperii vero I.

Actum Veronae in Christi nomine. Amen.

Locus sigilli cerei + exstantis cum imperatore sedente, et manu dextra globum, sinistra hastam tenente, cum epigraphe HEINCUS DI GRATIA TERCIUS . . . . . . . . . . . . . . . . TOR AUG.



XII. Diploma Henrici III imperatoris Rodulfo abbati Stabulensi concessum.---Confirmat omnes monasterii possessiones, immunitates et commutationes, advocatorum jura limitat, et Malmundariensium audaciam compescit. (Anno 1089.)
[MARTENE, Ampl. Collect., II, 75.]
[Col. 1160C]

In nomine sanctae et individuae Trinitatis. Respectu divinae miserationis electus tertius HEINRICUS, gratia Dei, Romanorum imperator Augustus et patricius.

Quoniam comperimus auctoritate sanctae Scripturae omnem hominem de bonis exemplum accipere debere, dignum et justum fatemur, id magis imperialem celsitudinem sollicitius decere servare; debet enim auctoritas tantae sublimitatis aliquando revolvere qualiter res ecclesiarum Dei sitae sint, et quae a praecedentibus regibus vel imperatoribus in eis servientibus tradita sint, et ab eis tradita vel concessa auctoritatis suae renovare ac roborare litteris. Unde noverit numerositas fidelium nostrorum, tam praesentium quam futurorum, illustrem virum abbatem [Col. 1160D] Rodulphum de monasteriis, Stabulaus sive Malmundarium cognominatis, quae utraque quondam corporaliter vivens sanctus Remaclus sumptu et auxilio Sigiberti regis, infra forestem nostram in saltu Arduennae, fabricavit et consecravit, in quorum etiam principali, id est Stabulaus, corpore tenus sibi quiescere complacuit, nos cum monachis suis adisse, et scripta vitae ipsius agii confessoris Christi Remacli, nec non et praecepta regum Sigiberti, Hildrici, Theoderici, qui petitione ejus et admonitione constructores fuerunt ipsorum locorum, et sancita imperatorum Caroli, Ludovici, trium Ottonum, sed et serenissimae memoriae Heinrici imperatoris genitoris nostri detulisse et postulasse nostram celsitudinem, [Col. 1161A] ut omnia appendentia, vel tradita ipsis ecclesiis, a tempore sancti Remacli per succedentia tempora, nostrae imperialis praeceptionis firmaremus auctoritate. Est igitur nostra dignatione sancitum ut quidquid praedecessorum suorum temporibus in illis locis fuit traditum aut condonatum, seu quod abbati Popponi imperator Heinricus, ob suae animae mercedem in Hasbanio reddidit beneficium, sive quod a divae memoriae avo nostro ipsi fuit restitutum a comite Herimanno, ex haerede mortuo per aliquanta tempora injuste detentum, Scalentin videlicet et Palisiol cum omnibus appendiciis suis, nec non et decimas ecclesiarum, quas praedecessoribus ipsius praedecessores nostri imperatores dederunt, et confirmaverunt, et quidquid ad ipsa loca emit, sextam videlicet [Col. 1161B] de Amblava et Tumbis a comite Godefrido de Engeis, vel quod de bono ecclesiae concambiavit Wendengias et Corworo mon. abbatis Sancti Maximini data villa, Asteleburna loco concambii, seu quod ab Hathelino [(9) 1Kb] episcopo Bantbergensi et ejus praeposito Liupoldo concambiavit, praediolum scilicet Lukesenges pro Wendengus et duobus mansis apud Andernaicum, et pro nova de Buobarde, sine aliqua infractura maneat inconvulsum. Quoniam vero praedecessores nostri reges vel imperatores suae auctoritatis firmitate ipsis locis sanciverunt ut advocatus ipsorum monasteriorum in cortibus, ad ipsa loca respicientibus, non praesumat mansuras aut paraturas facere, redhibitiones vel freda exigere, aut placitum tenere, aut parefredos sumere sibi sine [Col. 1161C] permissu abbatis vel voluntate, eadem et nos ipsi abbati et ejus successoribus firmando corroboramus, bannique nostri impositione ne deinceps quisquam haec audeat infringere vigoramus, et quidquid sane acquisitum reperit in quibuslibet rebus Ecclesiae, roboratur nostrae praeceptionis auctoritate, habens emunitatem ab omni advocatorum infestatione. Et quoniam monachis Malmundarii constitutis, sancita antiquorum regum vel imperatorum non suffecerunt, sed sub duobus abbatibus rescindere eadem monasteria laboraverunt, quod a temporibus sancti Remacli adhuc manet inconvulsum, propter hoc, inquam, ne aliqua deinceps inter eos controversia fiat, quod evenisse temporibus domni imperatoris [Col. 1161D] Ottonis secundi constat, quodque infra annos pueritiae nostrae per nos quorumdam non sano depravatos consilio per quinquennium et eo amplius tempore contigit evenisse, sed apud curiam nostram Leggiae celebratam in Pascha anno videlicet 1071 Incarnationis Dominicae, ipsi sancto Remaclo nobis praesentialiter [(10) 1Kb] oblato causa expetendae justitiae, qui utrorumque coenobiorum fundator illic per miracula, quae Deus omnipotens per eum nobis et fidelibus nostris praesentibus dignatus est ostendere, claruit esse veracissime quod a nobis erat discissum [Col. 1162A] injuste; fatemur nos juste sibi redditum perpetualiter redintegrasse. Et ideo statuimus firmissime, secundum nostrum imperiale edictum, ut sub unius abbatis regimine, sicut jugiter permansit, utrumque sit deinceps subjectum coenobium. Et ut haec nostrae concessionis ac renovationis atque confirmationis de omnibus his plenior habeatur auctoritas, manu propria hoc praeceptum subterfirmavimus, et sigilli nostri impressione insigniri jussimus.

Signum domni Heinrici tertii Romanorum imperatoris Augusti.

Humbertus cancellarius vice Ruothardi archicancellarii recognovi.

Data est X Kalend. Decembris, anno ab Incarnatione Domini 1089, indictione XII; anno autem domni [Col. 1162B] Heinrici tertii Romanorum imperatoris Augusti, regni quidem XXXVI, imperii vero VI.

Actum Magontiae in Christi nomine feliciter. Amen.



XIII. Heinrici regis quarti, imperatoris tertii, diploma, quo nonnulla castella confirmat monasterio Veronensi S. Zenonis. (Anno 1090.)
[MURATORI, Antiq. Ital., V, 623.]

In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Imperialem sublimitatem condecet, etc. Hac ergo justa et aequa consideratione propter Domini timorem, [Col. 1162C] et animae nostrae, vel parentum nostrorum remedium monasterio beati Zenonis per hanc praesentem nostrae munificentiae auctoritatem perpetuo confirmamus, modisque omnibus corroboramus, id est in judiciaria Gardense castellum, quod nominatur Pastoringo, quod monasterio Sancti Zenonis bonae memoriae Arduinus comes, et filius ejus Eriprandus pro remedio animarum suarum per chartam offersionis contulerunt cum omnibus pertinentiis suis, etc., nec non et castellum quod vocatur Insula Nonense, quod ad ipsum monasterium per offersionem, donationem, atque comparationem devenit, cum omni redditu, et districtu, et fodru, etc. Placuit etiam nostrae serenitati ob aeternam remunerationem statuendo. . . . . . . . . . . ut castrum, quod dicitur [Col. 1162D] Capavum, quod a puero Uberto pro remedio animae suae, suorumque parentum, monasterio Sancti Zenonis judicatum, atque traditum esse cognoscitur, cum omnibus rebus jam dicti castri pertinentibus, seu famulis, facticiis, cum omni debita districtione. Quod denique confirmamus etiam dicto monasterio Sancti Zenonis ad suorum praebenda monachorum eleemosynam proprietamus cum omnibus suis pertinentiis, districtis, etc. Si quis igitur dux, marchio, etc.

[Col. 1163A] Signum domni Heinrici tertii invictissimi imperatoris Augusti. Locus + sigilli Cerei deperditi.

Ego Ogerius Dei gratia Hiporiensis episcopus et cancellarius vice Herimanni cancellarii recognovi.

. . . . . . Dominicae Incarnationis millesimo nonagesimo, VI indictione, regnante Heinrico imperatore III regni ejus XXIV, imperii autem VIII. Hoc actum est IV. Id. Aprilis Veronae. In Dei nomine feliciter. Amen.



XIV. Donatio Castri Novi, Campitelli, et Scorciaroli facta Cononi episcopo Mantuano, ejusque ecclesiae, ab Heinrico rege IV, imperatore III. (Anno 1093.)
[MURATORI, Antiq. Ital., V, 645.]
[Col. 1163B]

In nomine sanctae et individuae Trinitatis. HEINRICUS imperator semper Augustus.

Quoniam opportunum nobis, et utile valde statui ac decori regni et imperii nostri evidenter esse cognoscimus sanis nostrorum fidelium consiliis, in his maxime quae ad curam et honorem nostri regiminis pertinent, diligenter condescendere, si quid forte occurrit, quod honorem nostrum non minuat, et sanctam sublimet Ecclesiam, eorum nullatenus debemus salutaria consilia contemnere. Dicit namque Sapientia: Omnia fac cum consilio, et postea non poenitebis (Eccli. XXXII, 24). Est quoque, juxta Psalmistam, regis honor judicium et justitiam diligere, et in veritate posse dicere cum Psalmista: Domine, [Col. 1163C] dileximus decorem domus tuae (Psal. XXV, 8). Ut igitur per honorem et amplificationem donorum Dei, cujus servitio vacare debemus incessanter ex dilectione, si salvari cupimus et aeternam consequi gloriam, nostrorum sane fidelium consilia piis auribus exaudientes, et ad dignam et humilem, et laudabilem petitionem Cononis Mantuani episcopi clementer respicientes, Castrum Novum, et Campitellum, atque Scorciarolum cum omnibus eorum pertinentiis intus et foris, salva nostra regali justitia, per hanc nostram praeceptalem paginam habenda perenniter atque possidenda sine molestia jure proprietario Mantuanae Ecclesiae concessimus. Si quis igitur dux, marchio, comes, vicecomes, aut alia quaelibet persona, cujuscunque conditionis fuerit, [Col. 1163D] hanc nostram praeceptalem paginam violare praesumpserit, mille libras auri puri compositurus banno nostro subjacebit, medietatem nostrae camerae, et medietatem praedictae Ecclesiae. Ut autem inviolabiliter ab omnibus observetur, imagine nostri sigilli insigniri diligenter jussimus.

Signum domni Heinrici imperatoris Augusti.

Datum anno Dominicae Incarnat. 1093, regnante domno Heinrico Romanorum imperatore Augusto XXXIX, imperante vero IX, indictione vero V.

Auctum Mantuae feliciter.



XV. Heinrici regis IV imperatoris III diploma confirmatorium quorumlibet jurium Ticinensis Ecclesiae. (Anno 1093.)
[MURATORI, Antiq. Ital., VI, 327.]
[Col. 1164A]

. . . . . . . . . . interventu quoque marchionis Wilielmi, Arduinus. . . . . . . civium Papiensium majorum et minorum, Papiensi Ecclesiae beatissimi Syri gloriosi confessoris, cujus pio interventu nostrum viget imperium. . . . . . . leguntur per hanc praeceptalem paginam jure perenni donamus atque concedimus, nominatim videlicet Brementensem abbatiam cum omnibus quae ad illam pertinent, castris, curtibus, villis, capellis, silvis, terris, cultis et incultis, pascuis, paludibus, aquis, aquarumque [Col. 1164B] decursibus, piscationibus, molendinis, destrictis, teloneis, albergariis, placitis invest. . . . . . conditionibus, ac familiis, cellis quoque nominatim hic notatis: Sanctum Petrum in Novalesio, campum Merleti, Sanctum Andream in Taurino, Babianum, serram Sancti Petri, cellam Cavalariae, Sanctum Petrum in Pagno, Polentiam, Sanctum Petrum ad Wascum, Sanctam Mariam in Polexi, cellam de Supunigo, cellam de Laumello, Sanctam Agatham in Balsula, Rometam, castella etiam Castagnetum, Gunzove, Sanctum Salvatorem, Cano . . . . . . Tanetum, Palaciolum, Cisalum, seu caeteras cellas . . . . . . . curtes et omnes res ad praedictam abbatiam et cellas pertinentes. . . . . . in integrum. Si quis igitur dux, marchio, comes, vicecomes, aut [Col. 1164C] quaelibet alia persona hanc praeceptalem paginam violare praesumpserit, mille libras auri optimi compositurus banno nostro subjacebit, medietatem nostrae camerae, et medietatem praedictae Papiensi Ecclesiae. Quod ut verius credatur, et ab omnibus inviolabiliter observetur, impressione nostri sigilli jussimus insigniri.

Signum domni Heinrici Romanorum imperatoris invictissimi atque piissimi in virtute Dei.

Ego Oglerius, Dei gratia, Hiporiensis episcopus et cancellarius, vice Herimanni Coloniensis archiepiscopi archicancellarii recognovi.

Anno Dominicae Incarnationis millesimo nonagesimo tertio, indictione prima, regnante Heinrico XXXIX, imperante autem IX, mense Maio.

[Col. 1164D] Actum est Papiae feliciter.



XVI. Decretum Heinrici imperatoris tertii promulgatum in placito Patavii habito pro tutela quorumdam bonorum, ad monachos Sanctae Justinae Patavinae spectantium. (Anno 1095.)
[MURATORI, Antiq. Ital., II, 943.]

Dum in Dei nomine in civitate Patavi in Broilo juxta episcopalem domum in judicio residebat domnus Heinricus, Dei gratia, tertius Romanorum imperator Augustus, adesset cum eo Walbrunus Veronensis episcopus ac cancellarius, Bruchardus, et Walnerius marchiones, Bonefacius comes, Manfredus comes, Hisnardus, Aldecherius, Aichardus, [Col. 1165A] Ugo, Gumbertus judices, Peregrinus de Verona, Ubertus de Fontanaviva, Cono, Gumbertus de Talsano, Odelricus de Salvazano, Ucho de Casale, Baronzello, et Cono Patuaro, Bernardus Almenardo, Odo de Justinus judex, et reliqui plures. Ibique in eorum veniens praesentia Joannes presbyter et monachus, prior monasterii Sanctae Justinae, cum caeteris monachis ejusdem monasterii, insimul cum Ingelero advocato suprascripti monasterii, retulerunt et coeperunt dicere, ac postulare mercedem. »Petimus ad vos, domne imperator, ut vos, propter Deum ac vestram mercedem, mittatis bandum super nos, et super illas res quas res Litulfus de Cararia hic in vestra praesentia nobis refudavit, scilicet curtem quae vocatur Montesilice, cum omnibus [Col. 1165B] rebus ad ipsam curtem pertinentibus, et super illas res, quas Milo et Heinricus germani similiter hic in vestra praesentia nobis refudaverunt, scilicet villa, quae dicitur Lignaria, et villa quae dicitur Ronchi, cum omnibus pertinentiis suis, et villa, quae dicitur Tribano, et Caput Silvae.« Tunc cum praedictus domnus imperator taliter audisset mercedem, per judicum consilium, qui ibi aderant, et per fustem, quem in sua tenebat manu, misit bandum super praedictos monachos et super eorum advocatum, et super praedictum monasterium, et super praedictas omnes illas res, quae superius leguntur in [Col. 1165C] integrum, ut nullus quislibet homo praedictum monasterium [Col. 1166A] de praedictis rebus inquietare aut molestare, vel devestire audeat. Qui vero hoc fecerit, sciat se compositurum auri optimi libras centum, medietatem camerae domni imperatoris, et medietatem ad praedictum monasterium Sanctae Justinae. Et insuper misit bandum, ut nullus episcopus, nullusque abbas praedictas res audeat in beneficium alicui dare vel per titulum pignoris alicui obligare, vel quodcunque ingenium a manibus fratrum auferre. Qui vero hoc fecerit, sciat se compositurum parti publicae auri optimi libras centum. Finita et causa, et notitia pro securitate suprascriptum monasterium Sanctae Justinae fieri admonuerunt.

Quidem et ego Joannes notarius ex jussione domni imperatoris, et judicum admonitione scripsi, anno [Col. 1166B] ab Incarnatione Domini nostri Jesu Christi millesimo nonagesimo quinto, secundo Kalendas Junii, indictione tertia.

    + Ego Heinricus Dei gratia tertius Romanorum imperator Augustus subscripsi.
    + Ego Wilbrunus cancellarius ex jussione domni imperatoris manu mea subscripsi.
    + Ego Isnardus judex subscripsi.
    + Ego Aldegerius judex interfui.
    + Ego Ugo judex interfui.
    + Ego Gumbertus judex interfui.
    + Ego Agichardus judex interfui.
    [Col. 1166C] + Ego Peregrinus judex interfui.





ANGLORUM REGUM QUI SAECULO XI FLORUERE LEGES ECCLESIASTICAE ET DIPLOMATA



AETHELREDUS II (Anno 979-1016.)




[Col. 1165]
LEGES ECCLESIASTICAE AETHELREDI
(MANSI, Concil. tom. XIX, col. 319.)


Quatuor partes habentur in Jornalensi manuscripto. Tres priores nil conferunt in rem Ecclesiae, quartae vero sunt haec capitula.



TITULI CAPITULORUM.
[Col. 1165D]

    I. De denario sanctae Ecclesiae dando, et de decimatione thaynorum.
    II. De jejunio, et feriatione trium dierum ante festum sancti Michaelis.
    III. Quid regi et populo omni die sit cantandum.
    IV. De consuetudinibus sanctae Dei Ecclesiae reddendis.
    [Col. 1166D] V. Ne quis vendatur extra patriam.
    VI. De roboria.
    VII. De eleemosynis, et rectitudinibus ecclesiae.





HAEC INSTITUERUNT REX AETHELREDUS ET SAPIENTES EJUS APUD HABAM CAPITULA.

I. In primis ut unus Deus super omnia diligatur et honoretur, et ut omnes regi suo pareant sicut [Col. 1167A] antecessores sui melius fecerunt, et cum eo pariter defendant regnum suum. Et constituerunt in primis Dei misericordiam et auxilium invocare jejuniis, eleemosynis, confessione et abstinentia, et malefactis, et injustitia abstinere. Et ut detur de omni carruca denarius, vel denarium valens, et omnis qui familiam habet, efficiat ut omnis hirmannus suus det unum denarium. Quod si non habeat, det dominus ejus pro eo. Et omnis thaynus detenet [f. decimet] totum quod habet.

II. Et instituimus ut omnis Christianus qui aetatem habet jejunet tribus diebus, jejunet in pane et aqua, et bis [lege herbis] crudis, ante festum sancti Michaelis. Et omnis homo ad confessionem vadat, et nudis pedibus ad ecclesiam, et peccatis omnibus [Col. 1167B] abrenuntiet emendando et cessando. Et eat omnis presbyter cum populo suo ad processionem tribus diebus nudis pedibus, et super hoc cantet omnis presbyter triginta missas, et omnis diaconus, et clericus triginta psalmos, et apparetur tribus diebus corrodium uniuscujusque sine carne in cibo et potu, sicut idem comedere deberet, et dividatur hoc totum pauperibus. Et sit omnis servus liber ab opere illis tribus diebus quo melius jejunare possit; operetur sibimet quod vult. Hi sunt illi tres dies: dies Lunae, dies Martis, et dies Mercurii proximi ante festum sancti Michaelis. Si quis jejunium suum infringat, servus corio suo componat, reddat liber pauper triginta denarios, et regis thaynus centum viginti solidos, et dividatur haec pecunia pauperibus. Et [Col. 1167C] sciat omnis presbyter, et tungravius, et decimales homines, ut haec eleemosyna, et jejunium proveniat, sicut in sanctis jurare poterunt.

III. Et praecipimus, ut in omni congregratione cantetur quotidie communiter pro rege, et omni populo suo una missa ad matutinalem missam, quae inscripta est: Contra paganos, et ad singulas horas decantet totus conventus extensis membris in terra psalmum: Domine, quid multiplicati sunt (Psal. III), et collectam contra paganos, et hoc fiat quandiu necessitas ista nobis est in manibus. Et in omni coenobio vel conventu monachorum celebret omnis presbyter sigillatim triginta missas pro rege et omni populo, et omnis monachus dicat triginta [Col. 1167D] Psalteria.

IV. Et praecipimus ut omnis homo super dilectionem Dei et omnium sanctorum det cyrisceattum, et rectam decimam suam, sicut in diebus antecessorum nostrorum fecit, quando melius fecit; hoc est sicut aratrum peragrabit, decimam acram: et omnis consuetudo reddatur super amicitiam Dei ad matrem ecclesiam cui adjacet, et nemo auferat Deo quod ad Deum pertinet, et praedecessores nostri concesserunt.

V. Et prohibemus, ne quis extra patriam vendatur; si quis hoc praesumat, sit praeter benedictionem Dei et omnium sanctorum, et praeter omnem Christianitatem, nisi poeniteat et emendet, sicut episcopus suus edocebit.

[Col. 1168A] VI. Et prohibemus omnem roboriam omni homini. Et sit omnis homo jure publico dignus, pauper et dives, et reddatur omnis roboria; si quis aliquam fecerit, emendet sicut prius et postea fecit. Et si quis praepositus eam fecerit, dupliciter emendet quod alii judicaretur.

VII. Et reddatur pecunia eleemosynae hic ad festum sancti Michaelis, si alicubi retro sit per plenam vitam, et omnibus annis deinceps reddantur Dei rectitudines in omnibus rebus quae supra dictae sunt, per amicitiam Dei et sanctorum omnium, ut Deus omnipotens misericordiam nobis faciat, et de hostibus triumphum nobis et pacem indulgeat, quae sedulo deprecentur, ut misericordiam ejus consequamur hic, et in futuro requiem sine fine. Amen.


[Col. 1168B] De officio judicis.

Omnis judex justus misericordiam et judicium liberet in omnibus, ut in primis per rectam scientiam dicat emendationem secundum culpam, et eam tum admensuret propter indulgentiam. Quaedam culpae reputantur a nobis judicibus secundum rectum emendandae; quaedam per Dei misericordiam condonandae. Judicia debent esse sine omni Haderunga quod non parcatur dimitti alicui, vel egeno, amico, vel inimico, jus publicum rectori, et nihil injustius est quam susceptio munerum pro judicio subvertendo, quia munera excitant corda sapientum, et subvertunt verba justorum (Deut. XVI). Dominus Jesus dixit: In quo judicio judicaveritis, judicabimini (Matth. VII). Timeat omnis judex, ac [Col. 1168C] diligat judicem suum, ne in die judicii mutus fiat, et humiliatus ante oculos Judicis cuncta videntis. Qui innocentem opprimit, et dimittit noxium, pro pecunia, vel amicitia, vel odio, vel quacunque factione, opprimetur ab omnipotenti Judice. Et nullus dominus stultos aut improbos judices constituat, quia stultus per ignorantiam, improbus per cupiditatem, vitat quam didicit veritatem. Gravius enim lacerantur pauperes a pravis judicibus quam a cruentis hostibus. Nullus hostis acerbior, nulla pestis efficacior quam familiaris inimicus. Potest aliquoties homo fuga vel defensione vitare pravos judices. Non ita possunt judices, quoties adversus subditos malis desideriis inflammantur. Saepe etiam [Col. 1168D] boni judices habent malos vicarios, et ministros nefandos, quorum ipsi domini constringuntur, si non eos coerceant, et a rapacitate cohibeant, quia Dominus et minister saeculorum ait: Non solum male agentes, sed omnes consentientes, digni sunt aeterna morte (Rom. I). Saepe etiam pravi judices judicium pervertunt, vel respectant, et non finiunt causam, donec voluntas eorum impleatur. Et quando judicant, non opera, sed munera considerant impii judices, juxta verbum Sapientum: Sicut rapaces lupi vespere nil residuant usque mane (Sap. III), id est de praesenti solum vita cogitant, de futura nihil considerant. Malorum praepositorum mos est ut quidquid possunt auferant, et vix necessarium parum quid relinquant sustentationum. Iracundus [Col. 1169A] judex non potest accedere rectam judicii satisfactionem; nam per furoris excaecationem non perspicit rectitudinis claritatem. Justum judicium est, ubi non persona consideratur. Scriptum est: Non attendas [Col. 1170A] personam hominis in judicio, nec pro aliquo facies ut a vero declines, et injuste judices. Susceptio muneris est dimissio veritatis.




[Col. 1169]
PRIVILEGIUM REGIS AETHELREDI PRO ECCLESIA CANTUARIENSI Quo ejectionem clericorum de monasterio Christi Cantuariensi et inductionem monachorum gratulatur et confirmat villas eidem plurimas, et amplissima privilegia concedit.
(MANSI, Concil. tom. XIX, col. 321, ex ms. Cottoniano, Claudius A. 3.)

[Col. 1169B] In nomine Domini Dei omnipotentis. Ego AETHELREDUS, Dei gratia gentis Anglicae rex, et monarcha etiam aliarum insularum circumjacentium.

Notum facio Anglicis Christianis quod venerandus archiepiscopus Aelfricus, ex episcopali sua sapientia, cura me circa praecepta Dei saepius occupatum reddidit; ego etiam Dei instinctu, quidquid divinae illius doctrinae et praedicationis mihi necessarium fuerit sedulo addiscere volo. Et hanc disciplinam intelligo per hominum malitiam et injustitiam nimis late perditam et abolitam esse.

In intellectu meo etiam video et plane perspicio hanc disciplinam per presbyterorum incuriam longe lateque negligenter corruptam, ac Dei servitium omissum et frigescens esse vehementer doleo. Dixi [Col. 1169C] etiam consiliariis meis, qui mihi de rebus divinis et mundanis consilium dant, quod Deus illis intellectum dederit in animi mei exaltationem. Tunc illi inquiebant, Deo opitulante, melius fore, si presbyteros ab ecclesiis Christi propter manifesta illorum scelera et crimina expellerem, et in ecclesiis Christi monastici ordinis homines constituerem, qui pro me et gente mea ibidem rite Deo preces et gratias funderent. Hoc idem ego effeci; in ecclesiis Christi monachos constitui ad eorum exemplum quos S. Augustinus huc attulit quod ille scilicet in ecclesiis Christi ex S. Gregorii praecepto, et magni regis Aethelberti consilio et auxilio, eos sanctos monachos ibidem collocaret, quos secum in terram hanc attulerat. Et cum monachi postmodum ob [Col. 1169D] sanctam eorum conversationem episcopi facti sunt, terrae eorum ecclesiasticae florebant. Monachos etiam hos ibidem habitantes, congregatos esse in aeternum hoc privilegio confirmo, et nominatim describo illorum urbes, quae antiquitus et a me Anglorum rege, ac ab aliis fidelibus hominibus hactenus ad illorum sacram sedem concessae sunt.

Prima est Eastrige, quam regionem ad ecclesias Christi pro anima mea, tam in terris quam in littore maris, perpetuo concedo. Tum Joccham, Bosingtun, Edesham et Apeldra, Berwic parvula, et Swyrdhlincas Praeostatum, Gravanea, Wylan, Ciart, Fernleah. In Suffexia Peccingas. In occidentali [Col. 1170B] Cantio Meapham, Culingas. In Suthria prope Londinum Wealawyroth itidem ultra Thamissin. Hrisebyrgan ad marginem Cilternae, ad urbem ecclesiae Christi prope adjacens. In Essexia Laelling. In orientali Anglia Haedleh, et vicinia Illaleh. In Taneta regione aliquae terrae.

Sit imposterum hoc antedictum monasterium ab omni terreno servitio liberum cum omnibus villis ad id pertinentibus, hoc est in campis, et in pascuis, et in pratis, et in silvis, et in mariscis salsis, et in piscationibus, et in venationibus, et in aucupationibus, exceptis his tribus, scilicet expeditione, pontium refectione, et arcium reparatione. Si quis bene moratus homo hoc privilegium meum beneficiis augeat, Deus omnipotens habitationem ejus in coelestibus [Col. 1170C] mansionibus, cum omnibus sanctis cumulet. Si autem aliquis malus homo a diabolo inflammatus sit, ut hoc meum privilegium diminuat, vel parvi faciat, sit socius Judae proditoris Christi, laceretur canum infernalium dentibus inter terribilia gehennae supplicia cum omnibus diabolis absque ullo fine, nisi illud ante obitum suum rite emendaverit quod contra Dominum suum impie deliquerat. Siquidem satius est hominem a peccatis cavere quam ea laboriose emendare. Obsecro et adjuro vos, omnes mei legitimi successores, reges et episcopi et senatores, gentisque dominatores, ne sitis ecclesiae Christi praedones, sed ut sitis seduli custodes patrimonii Christi, et monachorum illorum, qui ibi Deo serviunt, ut in perpetuum requie, vita aeterna et gaudio [Col. 1170D] fruamini cum omnibus ejus sanctis semper in aeternum. Amen.

    Ego Aethelredus Angliae, hoc ecclesiae Christi privilegium ex auctoritate Christi confirmo.
    Ego Aelfricus, Ecclesiae Christi archiepiscopus, boni regis munificentiam signo crucis in aeternum corroboro.
    Ego Wulfstanus, Londinensium episcopus, domini mei nobili dono semper consentio.
    Ego Aelfheah, Wintoniensium episcopus, hoc antedicti regis scriptum meis viribus confirmo.
    Ego Ordbyrhtus episcopus idem hoc cum Dei benedictione feci.
    [Col. 1171A] Ego Aethelricus episcopus hoc idem feci.
    Ego Athulfus episcopus hoc idem feci.
    Ego Godwinus episcopus omne hoc idem feci.
    Ego Lyfing episcopus domini mei voluntatem et bonitatem in aeternum confirmo.
    [Col. 1172A] Ego Wulfricus abbas verus testis.
    Ego Aelswardus abbas similiter.
    Ego Wulfosar abbas.
    Ego Aelflige abbas.





CANUTUS REX HUJUS NOMINIS INTER REGES DANIAE SECUNDUS, INTER ANGLOS PRIMUS (An 1014-1036.)




[Col. 1171]
LEGES ECCLESIASTICAE CANUTI REGIS
(MANSI, Concil. tom. XIX, col. 555, Ex ms. Cottoniano Nero A, 1, collato cum legg. nost. Anglo-Saxon.)

Hoc est consilium quod Cnutus, totius Angliae et Danorum et Norwegorum rex, cum sapientum suorum consilio sancivit, in laudem Dei, et sibi ipsi in ornamentum regium, et ad utilitatem populi; et hoc erat sacris natalibus Domini nostri Wintoniae.



I. De Deo, religione et rege debite colendis.
[Col. 1171B]

Hoc est primum igitur ut super omnia alia unum Deum semper diligere, et unum Christianismum unanimiter conservare, et regem Cnutum et justa fidelitate venerari velint.



II. De pace Dei, regis et ecclesiarum.

Et Dei ecclesias salutent ac protegant, et crebro frequentent in salutem animae, et nobisipsis ad utilitatem. Quaelibet ecclesia jure est in propria Christi pace, et quilibet Christianus multum laborare debet ut pace illam magna in veneratione habeat. Pax enim divina, et quam proxime regis prae omni alia pace obtinenda, et sedulo conservanda est. Tunc valde justum est ut Dei ecclesiastica pax intra parietes, et pax Christiani regis manu data semper [Col. 1171C] consistat immobilis. Et si quis alterutram violet, perdat patriam et vitam, nisi rex ei condonare velit. Et si unquam aliquis homo posthaec Dei ecclesiasticam pacem adeo violaverit ut intra ecclesiae parietes homicida fieret, tunc istud est inexpiabile, et persequantur (eum) omnes qui Dei amici sunt, nisi fieret, ut inde erumperet, et ad adeo magnum asylum confugerit ut rex ipsi eapropter vitam condonaret post plenariam compensationem, tam apud Deum quam apud homines. Et hoc est primum ut propriam aestimationem capitis Christo et regi det, et hoc modo seipsum exlegem restituat ad compensationem. Et si tunc ad compensationem res rediit, et eam rex toleret, tunc solvatur ecclesiastica pax illi ecclesiae per regis plenariam pacis violationem, [Col. 1171D] et ecclesiae reconciliationem consequatur, sicuti decet, et deinde tam cognati quam viri occisi compensationem plene solvat, et apud Deum saltem intercedat.



III. De multa pro dignitate ecclesiae conferenda.

Et si ulla ecclesiae pax sine interfectione sit violata, [Col. 1172B] sedulo compensetur pro ratione ejus quod factum est, sive sit per pugnam, sive per rapinam, sive per aliud quid compensanda est ecclesiae prius pacis violatio pro ratione ejus quod factum est, et pro ratione dignitatis ecclesiae. Non sunt omnes ecclesiae aequali modo terreno honore dignae, licet eamdem habeant ecclesiasticam consecrationem. Violatio pacis primariae ecclesiae est eadem ac compensatio rerum pro regis pace, hoc est quinque libris, secundum Anglorum leges, et in terra Cantii pro violatione pacis V libris regi, et III archiepiscopo, et mediocris ecclesiae CXX solidis, et idem est pro regis multa; et tunc adhuc minoris, ubi parvum est ministerium, et coemeterium tamen LX solidis, et templi campestris, ubi coemeterium non est, XXX [Col. 1172C] solidis.



IV. De reverentia sacerdotibus praestanda.

Omnes Christianos quam maxime decet sanctuarium et ordines et consecratam Dei domum semper diligentissime frequentare et protegere, et quemlibet ordinem venerari juxta dignitatem. Intelligat enim quicunque, velit vel possit, magnum et praeclarum esse quod sacerdos agendum habet pro salute populi, si Domino suo debite placeat. Magnum (quid) est exorcismus, et praeclarum est consecratio, quae diabolum dispellit, et profugum reddit, quoties baptismus peragitur, vel S. eucharistia consecratur. Et sancti angeli ibi circumfunduntur, et res illas custodiunt, et per Dei potentiam sacerdotem adjuvant, quoties Christo debite serviunt. Et hoc toties [Col. 1172D] faciunt, quoties sedulo intimo pectore invocat Christum, et pro populi necessitate diligenter intercedit, et illi propter Dei timorem pro ordinis dignitate cum ratione sunt cognoscendi.



V. De purgatione ordinatorum.

Et si contingat ut quis accusationibus et imperitiis [Col. 1173A] sacerdotem, qui regulariter vivit, oneret atque ille ipse conscius sit innocentiae, celebret missam, si audet, et purget solus seipsum per solam eucharistiam a simplici accusatione; et triplicem accusationem purget, si audeat etiam in S. eucharistia cum duobus ejusdem cum eo ordinis. Si quis diaconum accuset, qui regulariter vivit, simplici accusatione, sumat duos ejusdem secundum ordinis, et purget se cum illis. Et si accusetur triplici accusatione, sumat sex ejusdem ordinis (et ipse sit septimus) et purget se illis. Si plebeius sacerdos accusationibus oneretur quod regularem vitam non degat, purget se sicut diaconus qui regularem vitam agit. Et si quis amicis destitutum altaris ministrum accusationibus oneret, qui non habet sacramentales, [Col. 1173B] eat ad offam exsecratam, et ibi fiat, sicuti Deus voluerit, nisi se per S. eucharistiam purgare possit. Et si quis sacris initiatum inimicitiae accuset, et dicat quod homicidii auctor sit, vel consiliarius, purget se per cognatos suos, qui inimicitiam tolerare vel emendare debent. Et si sit cognatis destitutus purget se per socios, vel jejunium suscipiat, si audeat, et ea ad offam exsecratam, et ibi fiat, sicuti Deus judicaverit. Et nullus templi monachus unquam jure inimicitiae compensationem petere, nec inimicitiae compensationem solvere tenetur, deponat cognationis leges, cum transit ad leges regulares. Et, si presbyter unquam fuerit falsus testis, vel perjurus, vel furti conscius, aut consiliarius fuerit, tunc [Col. 1173C] sit sanctificata ecclesia exclusus, et perdat ubique tam societatem quam amicitiam, et cujuslibet venerationem, nisi apud Deum et apud homines majori modo compenset, prouti episcopus eum instruxerit, et inveniat sibi fidejussorem, quod imposterum semper a simili (crimine) cessaturus sit. Et, si eum purgare velit, purget pro facti modo, sive triplici sive simplici purgatione pro facti modo.



VI. Exhortatio ad ecclesiasticos, ut sancte vivant.

Et volumus ut cujuslibet ordinis viri diligenter se submittant singuli juri quod ad eos pertinet, et praesertim Dei ministri, episcopi et abbates, monachi et moniales, canonici et vestales ad rectum inclinent, et regulariter vivant, et die ac nocte, saepe et crebro Christum invocent, et pro omni populo Christiano [Col. 1173D] diligenter intercedant. Et omnes Dei ministros rogamus et docemus, et praesertim sacerdotes, ut Deo obediant, et castitatem ament, et caveant sibi ipsis ab ira Dei, et ab aestuante incendio quod furit in inferno. Diligentissime sciant quod omnino non debeant coitus causa cum femina communicare. Et si quis ab eo abstinere et castitatem servare velit, habeat Dei misericordiam, et quoad terrenam venerationem sit jure thani dignus. Et quilibet Christianus ex timore Domini sui injustum coitum sedulo evitet, et leges ecclesiasticas juste observet.



VII. De conjugiis prohibitis.

Docemus etiam et rogamus, et in Dei nomine imperamus ne aliquis Christianus infra sextum cognationis [Col. 1174A] gradum in propria affinitate unquam uxorem ducat, neque cognati sui viduam, cui eadem vicinia cognatus erat, neque cognatam uxoris suae, quam antea habuerat ipse, neque susceptricem suam, neque consecratam vestalem, neque repudiatam aliquis Christianus unquam uxorem ducat, neque aliquam meretricem unquam sectetur, neque plures una uxore habeat, et ea sit legitime nupta uxor, sed habitet cum illa sola, quandiu ipsa vixerit. Ita semper (facere) debet qui Dei leges juste curare, et ab inferni incendio animam suam custodire velit.



VIII. De decimis reddendis.

Et persolvantur Dei jura quovis anno juste diligenter, hoc est arationis eleemosyna decimo quinto [Col. 1174B] die a Paschate, et fetuum decimae ad Pentecosten, et terrae primitiae ad festum Omnium Sanctorum; et si quis tunc decimas persolvere nolit, prouti diximus, hoc est decimas agri, eodem modo ac aratrum progressum fecit; tunc conveniant regis praepositus et episcopi, et fundi dominus et ecclesiae presbyter, et sumant invito illo decimam partem pro ecclesia ad quam pertinet, et assignent ei nonam partem; et dividatur octava pars in duo, et capiat terrae dominus dimidium, et dimidium episcopus, sive sit regis, sive thani minister.



IX. De nummo Romano.

Et denarius Petri ad festum Petri (solvatur) et siquis eum usque post illum diem retinuerit, det episcopo illum denarium, et addat XXX et regi centum [Col. 1174C] viginti solidos.



X. De primitiis seminum.

Et seminum primitiae ad Martini festum, et si quis casusque post illum diem retinuerit, det eas episcopo, et compenset undecies et regi CXX solidos.



XI. De decimis ad ecclesiam thani pertinentibus.

Si quis tunc thanus sit, qui in possessione sua ecclesiam habeat, in qua sit coemeterium, tradat tunc tertiam partem propriarum decimarum ecclesiae suae. Et si quis ecclesiam habeat in qua non est coemeterium, det ex IX partibus presbytero suo id quod velit, et quilibet ecclesiae census primario tradatur templo ex omnibus ingenuorum focis.



XII. De pecunia pro lucernis.

Et nummus candelaris ter quotannis (solvatur) [Col. 1174D] primo vigilia Paschatis, cera valoris dimidii oboli pro qualibet hyda, et deinde ad omnium sanctorum festum tot etiam, et postea ad Purificationem beatae Mariae similiter.



XIII. De pecunia quae dicitur symbolum animae, et de sepultura.

Et aequissimum est ut pecunia sepulcralis semper solvatur ad apertum sepulcrum, et si quis aliquod corpus ex sua parochia alibi humaverit, solvatur nihilominus pecunia sepulcralis illi ecclesiae ad quam illud pertinet.



XIV. De Dei juribus, festis, et jejuniis conservandis.

Et omnia Dei jura praeserventur diligenter prouti necessarium est; festa et jejunia debito modo celebrentur; [Col. 1175A] et fiat quolibet die Dominico festi celebratio a die Saturni hora pomeridiana, usque ad diei Lunae auroram, et quilibet alius dies festus, prouti indictus fuerit.



XV. De die Dominico.

Et die Solis mercaturam etiam severissime prohibemus, et omnem conventum populi, nisi pro maxima necessitate sit, et venationem, et ab omnibus mundanis operibus in hoc sancto die sedulo cessandum est.



XVI. De jejuniis.

Et ut quodlibet injunctum jejunium cum omni diligentia observetur, sive sit jejunium Quatuor Temporum, sive sit jejunium Quadragesimale, sive sit aliud quodcunque jejunium, et quolibet festo B. [Col. 1175B] Mariae, et festo cujuscunque apostoli jejunetur, excepto festo Philippi et Jacobi, (quia) non injungimus aliquod jejunium ante festum Paschatis, et quolibet die Veneris (sit) jejunium, nisi sit festum, et non necesse est jejunare a Paschate usque ad Pentecosten, nisi injunctum sit, vel ipse omnino velit jejunare, uti etiam a Natali Domini usque ad octavam Epiphaniae, hic est septem dies post duodecimum diem festum.



XVII. De temporibus justitiae.

Et prohibemus ordalium ac juramenta festis diebus, et diebus Quatuor Temporum, et diebus Quadragesimalibus, et justis diebus jejunalibus, et ab Adventu Domini usquedum octavus dies supra duodecimum [Col. 1175C] diem praeteriit, et a Septuagesima usque ad decimum quintum diem supra Pascha. Et sancti Edweardi festum sapientes elegerunt, ut festum celebraretur per omnem Angliam, (h. e. XIV die Martii, XV Kal. Aprilis, et sancti Dunstani festum, XIV Kal. Junii, hoc est XXX die in Maio. Et his sanctis temporibus, prouti justum est, inter omnes Christianos pax et concordia sit, et omnis fraus dissipetur. Et si quis alicui fidejussionem vel compensationem pro rebus terrenis debuerit, reddat ei sedulo ante vel post.



XVIII. Pia exhortatio ad confessionem et poenitentiam.

Rogamus etiam per Dei amorem ut quilibet Christianus [Col. 1175D] intelligat sedulo proprium suum commodum. Ante omnia tempus aliquod exspectare debemus, cum quod, quandiu potuimus, paruerimus diligenter voluntati Dei, nobis gratius erit quam omne quod in toto orbe est. Sed tunc simplicem mercedem habere debemus ejus quod in vita antea fecimus. Voce illius tunc, qui promeruerunt inferni multam. Sed agendum, quam diligentissime a peccatis revertamur, et singuli delicta nostra confessario nostra sedulo confiteamur, ut semper abstineamus, ac sedulo compensemus. Et singuli nostrum aliis injungamus quod volumus ut nobis injungatur. Haec est lex justa, et Deo valde grata, et is erit felicissimus qui legem hanc servaverit. Namque Deus omnipotens nos omnes creavit, et deinde magno pretio, [Col. 1176A] hoc est propria vita quam pro nobis omnibus tradidit, redemit.



XIX. Ad eucharistiam et probitatem.

Et quilibet Christianus faciat quod ipsum oportet: incumbat Christianissimo suo diligenter, et praeparet se etiam ad communionem S. Eucharistiae saltem ter in anno cuilibet qui propriam necessitatem intelligere velit necesse est, et verbum ac factum erga quemlibet amicum ordinet cum justitia, et jusjurandum ac foedus caute servet; et quodlibet injustum diligenter ex hac terra ejiciatur, quantum fieri potest, et diligatur Dei justitia abhinc sedulo verbis et factis. Tunc nobis omnibus Dei misericordia propinquior erit.



XX. Ad fidelitatem erga dominos.

[Col. 1176B] Agendum faciamus etiam sedulo, sicut docemus, simus semper domino nostro obsequentes et fideles, et perpetuo omnibus viribus cultum ipsius tueamur, et voluntatem ejus operemur. Omne namque, quod unquam pro vero Domino fideliter fecerimus, omne illud nobis ipsis facimus ad majorem utilitatem. Illi namque certe Deus gratiosus est, qui domino suo vere obsequens est. Magna etiam cuilibet domino est utilitas ut famulos suos juste gubernet.



XXI. Ad Deum ex intimis colendum et fidem.

Et omnes Christianos quam diligentissime docemus, ut interiore corde Deum semper diligant, et verum Christianissimum libenter servent, et ecclesiasticos doctores sedulo audiant, et Dei doctrinam ac leges contemplentur ac perscrutentur saepe et [Col. 1176C] crebro propriam suam utilitatem.



XXII. Ut Orationem Dominicam et Symbolum calleant.

Docemus etiam ut quilibet Christianus discat, ut saltem possit veram fidem recte intelligere, et Pater noster ac Credo discat, quoniam uno quilibet Christianus Deum implorare, et altero veram fidem ostendere debet. Christus ipse orabat prius Pater noster, et hanc orationem discipulos suos docebat (Matth. VI). Et in oratione hac ecclesiastica sunt septem petitiones, hanc si quis ex animo oraverit, nuntium semper mittit ad Deum ipsum pro quolibet commodo quod ipsi necessarium est, sive in hac vita, sive in futura. Sed quomodo quis unquam ex [Col. 1176D] animo ad Deum orare potest, nisi internam habet charitatem, et veram in Deum fidem, quoniam ille deinceps non obit mortem in Christianorum communione, nec in consecrato coemeterio quiescit, neque in vita sua S. eucharistiam percipit, neque bonus est Christianus, qui hoc discere nolit; neque ille debite alium suscipere potest ad baptisma, vel ad confirmationem, nisi haec discat, ut bene illa norit.



XXIII. Ut exitialia fugiant.

Docemus etiam, ut exitialia peccata et diabolica facta quam diligentissime a quolibet evitentur, et compensentur libentissime, juxta confessarii consilium, si quis per diaboli instigationem in peccata fuerit lapsus.



XXIV. Et inter haec stuprum.
[Col. 1177A]

Docemus etiam ut homines a turpi stupro, et ab illicito concubitu, et ab omni adulterio moneantur semper se abstinere.



XXV. Ut caveant sibi de tremendo judicio.

Docemus etiam ut quilibet homo diligenter Dei timorem in animo suo habeat, et die ac nocte caveat a peccatis, diem judicii timeat, et ab inferno abhorreat, et semper finem dierum astare sibi arbitretur.



XXVI. Ut episcopi et sacerdotes fide obeant officia.

Episcopi sint praecones et doctores legum Dei, et explicent ac exemplo suo doceant libenter ecclesiastica officia, attendat his quicunque velit. Quoniam inutilis pastor invenietur gregi, qui nolit gregem, [Col. 1177B] quem tueri debet, clamore defendere, si alias possit, cum aliquod damnum gregi nocere incipit. Nullum est damnum adeo malum ac diabolus ipse, qui semper hoc unum meditatur, quomodo animabus hominum maxime nocere possit. Tum oportet pastores esse valde vigiles, et diligenter clamantes, qui ab hoc latrone publico populum tueri debent. Hi sunt episcopi et presbyteri, qui ecclesiasticum gregem defendere et tueri debent per sapientes doctrinas, ne furiosus lycanthropus eum nimium discerpat, aut multos ex ecclesiastico grege mordeat. Et si quis maxime curet, ut Dei nuntiis obediat, idem est ac si Deo ipsi obediat. Semper sit nomen Dei benedictum, et sit laus ei, ac honor et gloria in omnes saeculi aetates. Amen.

[Col. 1177C] Hoc est saeculare consilium quod ex consultatione cum sapientibus meis volo ut observetur per totam Angliam.



I. De justitia et efferenda (Ll. Sax. 1).

Hoc igitur est primum, quod volo, ut justae leges sanciantur, et quaelibet injustitia sedulo damnetur, et ut sarculetur et eradicetur quodlibet injustum, quam diligentissime possit de hac terra, et promoveatur Dei justitia, ac in posterum omnes, tam pauperes quam divites, jure publico fruantur, et justum illis judicium reddatur.



II. De misericordia exhibenda in judicio (Ll. Sax. 2).

Docemus etiam quod, licet quis delinquat, et ipse profunde poeniteat, tunc adhibeatur moderatio (in [Col. 1177D] poena irroganda), prouti coram Deo decens et coram mundo tolerabile est. Et meminerit diligentissime, qui judicio praesidet, ejus quod ipse habere gessit, cum hoc modo dicit: Et dimitte nobis debita nostra, sicut et nos dimittimus (Matth. VI). Et prohibemus ne Christianus ante omnia saltem levis rei causa ad mortem tradatur; sed potius mitis poena statuatur in populi commodum, neque perdatur, pro re parva, Dei manuum operatio, et proprium ejus pretium, quod caro redemit.



III. De Christiano non vendendo extra regnum (Ll. Sax. 3).

Prohibemus etiam ne Christianus quisquam procul de terra vendatur, neque ad gentilismum saltem perducatur, [Col. 1178A] sed diligenter foveatur, ne anima perdatur quam Christus propria sua vita redemit.



IV. De sagis, sortilegis, etc., ejiciendis (Ll. Sax. 4).

Prohibemus etiam ut terram circumquaque diligenter mundare incipiant, et a nefandis actionibus ubique abstineant. Et si sagae, vel harioli, sicarii, vel meretrices alicubi in regione deprehendantur, educantur sedulo ex terra illa, vel in terra pereant omnino, nisi cessent a factis malis, et majori modo compensent. Praecipimus etiam ut profugi et exleges Dei ac hominum, ex patria exterminentur, nisi se submittant et quam diligentissime emendent. Et fures ac latrones publici brevi pereant, nisi cessent (a malefactis).



V. De gentilium superstitionibus abolendis (Ll. Sax. 5).

[Col. 1178B] Prohibemus etiam serio ethnicismum. Ethnicismus est cum quis idola adorat, deos gentiles, et solem vel lunam, ignem vel fluvium, torrens vel saxa, vel alicujus generis arborum ligna, vel (cum quis) veneficium amat, vel vicariatum committit ullo modo, vel sortilegio, vel teda vel aliquo phantasmate aliquid perficit.



VI. De homicidis pejerantibus, et moechantibus (Ll. Sax. 6).

Homicidae et perjuri ordinum violatores et adulteri submittant se et emendent, vel scienter in peccatis moriantur.



VII. Quod peccatum turpius sit in diebus et locis sacris, et majores magis sunt plectendi (Ll. Sax. 35).

Injustum non est ullo tempore permissum; attamen [Col. 1178C] diebus festis, et in jejuniis, et in locis sanctis diligentissime ab eo cavendum est. Et semper quo quis est potentior vel majoris ordinis, eo magis coram Deo et mundo injustum emendare debet. Et ecclesiastica compensatio semper diligenter inquirenda est ex scriptis, et mundana compensatio inquirenda est ex mundana lege.



VIII. De ministrum altaris occidente (Ll. Sax. 36).

Si quis altaris ministrum occiderit, sit exlex apud Deum et apud homines, nisi per exsilium et apud cognatos etiam magis compenset, vel purget se capitali purgatione, ei intra XXX dies incipiat compensationem ubique tam apud Deum quam apud homines (solvendo) omnia quae habet.



IX. Ut rex sit ordinatis et alienigenis patronus (Ll. Sax. 37).
[Col. 1178D]

Si quis sacris initiatum vel exterum aliquo modo seducat ad ea quae concernunt pecuniam vel vitam, tunc rex ei sit loco cognati, et loco patroni, nisi is alium dominum habuerit, et compensetur regi, prout decet, vel factum illud quam maxime vindicetur, regem Christianum quam maxime decet, Dei injuriam quam severissime ulcisci pro eo quod factum est.



X. De ministro altaris homicida, etc. (Ll. Sax. 38).

Si minister altaris homicida fiat, vel alias magnum nefas perpetraverit, tunc perdat deinde tam ordinem quam honorem, et peregrinetur quam procul papa ei praescripserit, et illud libenter emendet, et si se purgare velit, purget se triplo, et nisi intra XXX dies [Col. 1179A] compensationem incoeperit apud Deum et apud homines, tunc sit exlex.



XI. De ordinatum vinciente aut verberante (Ll. Sax. 39).

Si quis sacris initiatum vinciat vel verberet, vel admodum convicietur, compenset ei prout justum est, et episcopo arae expiandae multam pro ordinis modo, et domino vel regi pro plena violatione pacis, vel purget seipsum plena excusatione.



XII. De ordinato capitis reo (Ll. Sax. 40).

Si quis sacris initiatus capitale crimen commiserit, apprehendatur, et sistatur coram curia episcopali pro illo quod factum est.



XIII. De reo confessarium petente (Ll. Sax. 41).

Si quis capitalis criminis reus sedulo confiteri [Col. 1179B] velit, non negetur illud ipsi unquam, et si quis ei negaverit, compenset hoc apud regem CXX solidis, vel purget se sumens quinque homines, et ipse sit sextus.



XIV. De die dominica et festis observandis (Ll. Sax. 42).

Si apprehendi potest, non occidatur unquam diei Solis festo aliquis occidendus homo, nisi fugiat vel pugnet, sed apprehendatur et teneatur usque dies festus praeteriit. Si liber homo die festo laboret, tunc compenset hoc obstricti colli multa, et saltem apud Deum diligenter compenset, prouti docetur. Servus si laboret, vapulet, vel pretium verberum pro ratione ejus quod factum est (luat); si dominus [Col. 1179C] servos suos die festo cogat ad laborandum perdat servum, et sit in posterum liber, et dominus solvat violatae legis poenam apud Danos, multam apud Anglos, pro ratione ejus quod factum est, vel purget se.



XV. De jejunium violante (Ll. Sax. 43).

Si liber homo verum jejunium dissolvat, solvat violatae legis poenam apud Danos, multam apud Anglos pro ratione ejus quod factum est. Malum est tempore veri jejunii ante prandium edere, et adhuc pejus, seipsum carne defoedare. Si servus hoc fecerit, vapulet, vel pretium verberum pro ratione ejus quod factum est (luat).



XVI. Ut Quadragesima et festa non temerentur (Ll. Sax. 44).

[Col. 1179D] Si quis publice Quadragesimam dissolvat per dimicationem, vel per patrimonium, vel per rapinam vel per aliquod nefandum facinus, duplo hoc compensetur, uti in magno festo, pro ratione ejus quod factum est. Et si quis (hoc) neget, triplici purgatione se purget.



XVII. De ecclesiae debita vi detinente (Ll. Sax. 45).

Si quis vi ecclesiasticis judiciis se opposuerit, solvat violatae legis poenam apud Danos, multam apud Anglos, vel purget se sumens undecim, et ipse sit duodecimus. Si aliquem vulneret, compenset hoc, et solvat plenam multam domino, et ab episcopo manum redimat, vel eam perdat. Si aliquem occiderit, sit exlex, et persequantur eum cum clamore omnes illi qui justitiam volunt. Si ipse auctor fuerit quod [Col. 1180A] sit occisus, pro eo quod ille justitiae se opposuerit, si hoc confirmetur, jaceat inultus.



XVIII. De sacrum ordinem violante (Ll. Sax 46).

Si quis sacrum ordinem violaverit, emendet hoc pro dignitate ordinis, sive per aestimationem capitis, sive per multam, sive per violatae legis poenam, sive per omnem possessionem.



XIX. De adulterio (Ll. Sax. 47).

Si quis adulterium commiserit, emendet per hoc quod factum est. Malum adulterium est, quod uxoratus homo cum soluta coeat, et multo pejus cum alterius uxore, vel cum sacris initiata votis.



XX. De incestuosis (Ll. Sax. 48).

Si quis incestum commiserit, compenset hoc pro dignitate cognationis, sive per capitis aestimationem, [Col. 1180B] sive per multam, sive per totam possessionem. Non est eadem ratio cum sorore ac cum remotiore cognata coire.



XXI. De viduam violante (Ll. Sax. 49).

Si quis viduam vi violaverit, compenset hoc per capitis aestimationem. Si quis puellam vi stupraverit compensat hoc per capitis aestimationem.



XXII. De uxoris adulterae poena gravi (Ll. Sax. 50.)

Si marito vivo uxor cum alio concubuerit, et illud manifestum fieret, fiat ipsa in posterum infamia mundi, et habeat verus maritus omnia quae (illa) possidebat, ac perdat illa utrumque, tam nasum quam aures. Et si accusatio sit, et purgatio fracta sit, tunc episcopus potestatem (in eam) habeat, et severissime judicet.



XXIII. De uxorato fornicante, aut concubinam habente (Ll. Sax. 51).
[Col. 1180C]

Si vir uxoratus coeat cum propria sua ancilla, amittat eam, et pro ipsa compenset apud Deum et apud homines. Et si quis legitimam uxorem habeat, et concubinam etiam, huic nullus presbyter aliquos faciat ritus qui Christianis fieri debent, nisi cessaverit, et quam maxime emendet, prouti episcopus eum edocuerit, et postea abstineat ab iisdem.



XXIV. Ut alienigenae libidinosi ejiciantur (Ll. Sax. 52).

Si alienigenae concubitus suos reformare nolint, ex regione cum possessionibus et peccatis suis exterminentur.



XXV. Ut homicida in purgatione cadens episcopo tradatur (Ll. Sax. 53).
[Col. 1180D]

Si homicidium manifestum fiat, quod quis sit trucidatus, tradatur cognatis (homicida), et si accusatio sit et purgatio male succedat, judicet episcopus.



XXVI. De eo qui excommunicatum vel ut exlegatum custodierit (Ll. Sax. 64).

Si quis Dei fugitivum retineat injuste, tradat eum ad justitiam, et compenset illi ad quem pertinet, ac emendet regi per capitis aestimationem. Si quis excommunicatum vel exlegem habuerit, et custodierit, luat vitam et omnem suam possessionem.



XXVII. De misericordia exhibenda (Ll. Sax. 65).

Et si quis diligenter ab injustitia deinde reverti velit ad justitiam, misericordiam consequatur ex [Col. 1181A] timore Dei, quam optime et diligentissime fieri possit.


Pii regis pia peroratio (Ll. Sax. Epilog.).

Nunc diligenter rogo, et in Dei nomine oro quemlibet ut ex intimo corde ad Dominum suum convertatur, et saepe ac crebro contempletur quam diligentissime id quod ei est faciendum, et quod omittendum. Nos omnes maxime decet Deum diligere, et Dei legibus obsequi, et ecclesiasticis doctoribus sedulo obedire, quoniam ii nos producent ad judicium, cum Deus judicabit quemlibet pro factis suis. Et beatus est pastor, qui gregem ad Dei regnum, et ad coeleste gaudium laetum ducere potest propter facta sua. Bene etiam est gregi illi, qui pastorem sequitur eum qui illum a diabolis eripuit, et Deo [Col. 1181B] acquisivit. Agedum, omnes, unanimi corde diligenter Domino nostro placeamus cum eo quod justum est, [Col. 1182A] et in posterum semper caveamus diligenter ab incalescente incendio, quod praevalet in inferno faciant nunc etiam doctores et ecclesiastici praecones, prouti justum, et cuilibet necessarium est, exponant saepe ecclesiasticas necessitates, et omnis qui discretus est audiat eas diligenter, ac doctrinas ecclesiasticas in mente retineat quam firmissime, in propriam sui utilitatem, et semper quilibet homo in honorem Domini sui praestet Deo suo id quod potest, verbo et facto, hilariter semper. Tunc nobis omnibus Dei misericordia paratior erit. Semper sit nomen Dei in aeternum benedictum, ac gloria ei, et laus et veneratio sit semper in saeculum saeculi. Deus omnipotens sit nobis omnibus misericors, prouti ipsi placuerit, et conservet nos semper ad aeternitatem. Fiat. [Col. 1182B] Amen.




[Col. 1181]
CANUTI REGIS EPISTOLA AD ANGLORUM PROCERES MISSA ROMA ANNO REGNI EJUS XV, DOMINI 1031.

Refert quanta benignitate a Joanne papa, Conrado imperatore, et Rodulpho rege amplexus est. Se Romam transeuntibus impetrasse privilegia: vitaeque suae institutum correcturum vovet. Monet ut declinent injustitiam et fisco nil indebite ferant. Ad Ecclesiam pertinentia sedulo quaeque reddi jubet.

[Col. 1181C] CNUTO, rex totius Angliae, et Danamarchiae, et Norwegiae, et partis Suavorum, AILNOTHO [al., EGELNOTHO] metropolitano, et ALFRICO Eboracensi, omnibusque episcopis et primatibus, et toti genti Anglorum, tam nobilibus quam plebeiis, salutem.

[(1) 1Kb] Notifico vobis me noviter iisse Romam oratum pro redemptione peccaminum meorum, et pro salute regnorum, quique meo subjacent regimini populorum. Hanc quidem profectionem Deo jam olim devoveram, sed, pro negotiis regni et causis impedientibus, hucusque non poteram perficere. Nunc autem ipsi Deo meo omnipotenti valde humiliter gratias ago quod concessit in vita mea Petrum et Paulum beatos apostolos, et omne sanctuarium, quod intra urbem Romam aut extra addiscere potui, [Col. 1181D] expetere, et, secundum desiderium meum, praesentialiter venerari et adorare. Et ideo hoc maxime patravi, quia a sapientibus didici sanctum Petrum apostolum magnam potestatem accepisse a Domino ligandi atque solvendi, clavigerum esse regni coelestis, et ideo specialiter ejus patrocinium apud Deum expetere valde utile duxi.

Sit autem vobis notum quia magna congregatio nobilium, in ipsa solemnitate paschali, ibi cum domino papa Joanne et imperatore Cunrado erat, scilicet omnes principes gentium, a monte Gargano usque ad istud proximum mare, qui omnes me et honorifice suscepere, et magnificis donis honoravere. Maxime autem ab imperatore donis variis et muneribus pretiosis honoratus sum, tam in vasis aureis [Col. 1182C] et argenteis quam in palliis et vestibus valde pretiosis. Locutus sum igitur cum ipso imperatore et domino papa, et principibus qui ibi erant, de necessitatibus totius populi mei, tam Angli quam Dani, ut eis concederetur lex aequior et pax securior in via Romam adeundi, et ne tot clausuris per viam arcerentur, et propter injustum telonium fatigarentur. Annuitque postulatis imperator, et Rodulphus rex, qui maxime ipsarum clausurarum dominator, cunctique principes edictis firmarunt, ut homines mei, tam mercatores quam alii orandi gratia viatores, absque omni angaria clausurarum et teloneariorum, firma pace Romam eant et redeant.

Conquestus sum iterum coram domino papa, et mihi valde displicere dixi quod mei archiepiscopi in [Col. 1182D] tantum angariabantur immensitate pecuniarum quae ab eis expetebantur, dum pro pallio accipiendo secundum morem apostolicam sedem expeterent; decretumque est ne id deinceps fiat. Cuncta enim quae a domino papa, et ab imperatore, et a rege Rodulpho caeterisque principibus, per quorum terras nobis transitus est ad Romam, pro meae gentis utilitate postulabam, libenter annuerunt, et concessa etiam sacramento firmaverunt, sub testimonio quatuor archiepiscoporum et viginti episcoporum, et innumerae multitudinis ducum et nobilium quae aderat. Quapropter Deo omnipotenti gratias magnificas reddo, quia omnia quae desideraveram, prout mente decreveram, prospere perfeci, votisque meis ad velle satisfeci.

[Col. 1183A] Nunc itaque sit notum quia ipsi Deo supplex devovi vitam meam amodo in omnibus justificare, et regna mihi subdita populosque juste et pie regere, aequumque judicium per omnia observare, et si quid per meae juventutis intemperantiam aut negligentiam hactenus, praeter id quod justum erat, est actum, totum Deo auxiliante dispono emendare. Idcirco obtestor et praecipio meis consiliariis, quibus regni consilia credidi, ne ullo modo, aut propter meum timorem, aut alicujus potentis personae favorem, aliquam injustitiam amodo consentiant vel faciant pullulare in omni regno meo. Praecipio etiam omnibus vicecomitibus et praepositis universi regni mei, sicut meam volunt habere amicitiam, aut suam salutem, ut nulli homini, nec diviti, nec pauperi, vim [Col. 1183B] injustam inferant, sed omnibus, tam nobilibus quam ignobilibus, sit fas justa lege potiundi, a qua nec propter favorem regium, nec propter alicujus potentis personam, nec propter mihi congerendam pecuniam, ullo modo devient, quia nulla mihi necessitas est ut iniqua exactione pecunia mihi congeratur. Ego itaque notum vobis fieri volo quod, eadem via qua exivi regrediens, Danamarchiam vado, pacem et firmum pactum, omnium Danorum consilio, compositurus cum eis gentibus quae nos et vita et regno privare, si eis esset possibile, volebant; sed non potuerunt, Deo scilicet virtutem eorum [Col. 1183C] destruente, qui nos sua benignitate in regno et honore [Col. 1184A] conservet, omniumque inimicorum nostrorum potentiam annihilet. Composita denique pace cum gentibus quae in circuitu nostro sunt, dispositoque et pacato omni regno nostro hic in oriente, ita ut a nulla parte bellum aut inimicitias aliquorum timere habeamus, quam citius hac aestate apparatum navigii habere potero, in Angliam venire dispono.

Hanc autem epistolam jam praemisi, ut de mea prosperitate omnis populus regni mei laetificetur; quia, ut vos ipsi scitis, nunquam memetipsum, nec meum laborem abstinui, nec adhuc abstinebo impendere pro omnis populi mei necessaria utilitate. Nunc igitur obtestor omnes episcopos meos, et regni mei praepositos, per fidem quam mihi debetis et Deo, quatenus faciatis ut, antequam in Angliam [Col. 1184B] veniam, omnium debita, quae secundum legem antiquam debemus, sint persoluta, scilicet eleemosyna pro aratris, et decimae animalium ipso anno procreatorum, et denarii, quos Romam ad sanctum Petrum debetis, sive ex urbibus, sive ex villis, et mediante Augusto decimae frugum, et in festivitate sancti Martini primitiae seminum, ad ecclesiam sub cujus parochia quisque degit, quae Anglice Curescet [al., Chireseth] nominatur. Haec et alia si cum venero non erunt persoluta, regia exactione secundum leges, in quem culpa cadit, districte absque venia comparabit.




[Col. 1183]
CANUTI REGIS DIPLOMATA



I. Ecclesiam Salvatoris in Dorobernia omnium Ecclesiarum regni Angligeni matrem et dominam confirmat. (Anno 1018.)
[LABBE, Concil., t. IX, col. 817, e vetusto codice Cantuariensi.]
[Col. 1183C]

Ego denique imperator KNUTO, a Christo Rege regum regiminis Anglici in insula potitus, audiens beneficia praedecessorum meorum regum, scilicet regalia privilegia, similiter cernens libertatem monasteriorum intra Cantiam positorum, archipraesulisque piissimi Livingi admonitionem, placuit cordi amborum praesentem chartulam corroborare, vide licet ecclesia Salvatoris, in Dorobernia sita, omnium [Col. 1183D] ecclesiarum regni Angligeni mater et domina, cum omnibus ad illam pertinentibus, sit libera; nec quisquam hominum in ea et rebus suis, aliquid juris vel consuetudinis, praeter archiepiscopum et monachos ibidem Deo famulantes, exigat vel obtineat. In sempiternum hoc nostrum decretum inviolabile tempore meo et successorum meorum, pro spe salutis aeternae, stabile perseveret, his testibus quorum signa subtus adnotantur.

    Ego Knuto gubernator Anglici orbis propria manu confirmo.
    [Col. 1184C] Ego Levingus metropolitanus archipraesul libenter annuo.
    Ego Emma regina signo crucis confirmo.
    Ego Wolstanus Eboracensis consolidavi.
    Ealdelmus episcopus gratum habens.
    Ego Algarius episcopus concedo.
    Ego Leofricus episcopus confirmo.
    Ego Haldenne princeps regis pro viribus assensum praebeo.
    Et ego Turkillus dux concedo.


Facta est autem ista concessio anno Dominicae Incarnationis 1018.



II. Charta Canuti regis pro coenobio S. Benedicti Hulmensi in agro Suffolciensi. (Monasticon Anglicanum, I.)
[Col. 1184D]

Christo omnipotenti, qui est omnium regum Rex, omnino persolvendae sunt gratiarum actiones pro omnibus indebitis beneficiis quibus hominibus, sua sola pietate intercedente, suffragatur, nullis nostris promerentibus meritis. Ne ergo simus ingrati beneficiorum tantorum ejus, cumque magno opere studendum est nostrum ut aliquod conferamus ei cujus sunt omnia, et qui nobis non habita contulit habere, [Col. 1185A] cuique non possumus dare nisi propria, et de suo proprio tribuit nobis mercari, et in usus proprios uti, quae minime proprio usu potuimus habere, nisi ejus tribueret gratia, scilicet regni coelorum coelicolorum contubernium.

Ejus quippe largiflua bonitate, regia dignitate subthronizatus, ego Knut rex Angligenae nationis, pro nanciscendo ejus immensitatis misericordiae dono, concedo sibi de suo proprio quae mihi gratuito concessit, villam noto nomine, cognominatam Borninga, cum pascuis, silvis atque confinibus sibi rite subter jacentibus, scilicet Ludham cum pertinentiis, Retheshirth cum suis pertinentiis. Est denique nostrum donum a Christo nobis collatum, cui dantes fenoratum exposcimus ut rursum suae largitionis [Col. 1185B] donationem excipere dignetur a nobis omni intentionis affectu oblatam, quatenus possimus per sua sibi data consequi, quae a nobis non possunt possideri nisi a se collata. Si quisquam, quod absit! a diaboli incitatione fuerit inflatus, ut Deo omnium rerum possidenti suum tentaverit, quod nobis sibi concessit tribuere, abstrahere vi vel fraude qualibet, utinam remaneat nobis ad gratiam ejus quae concessimus, et sit ei ad interitum aeternae damnationis, qui pravae mentis, aut nisi hoc alio transferre conatur, nisi plenitudo satisfactionis ejus subveniat.

    Ego Knut rex, hanc donationem Christo contuli pro consequendo praemia coelestis haereditatis.
    Ego Elgifu regina, hanc regiam donationem augendo confirmavi.
    [Col. 1185C] Ego Wlstanus archiepiscopus corroboravi.
    Ego Aetheluthus archiepiscopus confirmavi.
    Ego Godwinus episcopus corroboravi
    Ego Aelwinus episcopus assensum dedi.
    Ego Alfwinus episcopus consignavi
    Ego Ethericus episcopus conclusi.
    Ego Aelswius episcopus corroboravi.
    Ego Huc dux.
    Ego Godwin. dux.
    Ego Ulf dux.
    Ego Eglaf dux.
    Ego Hacun dux.
    Ego Leofwinc dux.
    Ego Godric dux.
    Ego Brithwaldus episcopus consensi.
    [Col. 1185D] Ego Brihtwiz abbas.
    Ego Leofric.
    Ego Aelfward.
    Ego Aethelstan.





III. Charta Canuti regis de corporis S. Mildredae, cum tota terra sua, in abbatiam S Augustini Cantuariae translatione. (Monastic. Anglic., I.)

Ego CNUD, per Dei misericordiam basileus, AGELNOTO archiepiscopo, et omnibus episcopis, et abbatibus, et comitibus, vicecomitibus, et omnibus fidelibus totius Angliae salutem et amicitiam.

Notum sit vobis omnibus me dedisse sancto Augustino [Col. 1186A] patrono meo corpus sanctae Mildredae gloriosae virginis cum tota terra sua infra insulam Thaneti et extra, cum omnibus consuetudinibus ad suam Ecclesiam pertinentibus. Haec omnia ita libera et quieta reddo Deo et abbati Aelstano et fratribus loci, sicut ego unquam melius habui tam in terra quam in mari et in littore, ut habeant et possideant in perpetuum. Et qui hanc donationem meam infringere vel irritam facere tentaverit, a Deo omnipotente et omni sancta Ecclesia excommunicatus sit. Amen.



IV. S. Canuti regis privilegium pro ecclesia S. Eadmundi.
[Monasticon Anglicanum, I, 287.]

[Col. 1186B] In nomine poliarchis Jesu Christi Salvatoris mundi totiusque creaturae Creatoris, cujus divino dominatui quaeque dominationes debito servitio subnixe deserviunt, cujus etiam omnipotentatui universi potentatus obsecundari examussim praeproperant, quia bonitas ejus bonitatis est incomprehensibilis, et miseratio interminabilis, dapsilitas bonitatis ineffabilis, longanimitas quoque super pravorum nequitias quantitatis prolixitate cujuslibet longior, qui quotidianis admonitionibus religiosam conversationem ducentes monet ut piae sectando justitiae culturam, non eam deserendo linquant, quin potius perseverabili instantia in ejus cultura ut permaneant paterno affectu hortatur, qui nihilominus eadem affectione mandat peccatoribus ut resipiscant a suis iniquitatibus [Col. 1186C] convertentes, quia eorum exsecratur mortem.

Ejus amoris stimulo et fide suffultus, cujus largiflua miseratione ego Cnut, rex totius Albionis insulae aliarumque nationum plurimarum, in cathedra regali promotus, cum consilio et decreto archiepiscoporum, episcoporum, abbatum, comitum, aliorumque omnium meorum fidelium elegi sanciendum, atque perpeti stabilimento ab omnibus confirmandum, ut monasterium quod Badricelmorde nuncupatur, sit per omne aevum monachorum gregibus deputatum ad inhabitandum, et ab omni dominatione omnium episcoporum comitatus illius funditus liberum, ut in eo domino servientes monachi sine ulla inquietudine pro statu regni Dominum praevaleant praecari. Placuit [Col. 1186D] etiam mihi hanc optionis electionem roborare privilegio isto, in quo videre praecepi libertatis donum quod jam olim Eadmundus rex occidentalium Saxonum largitus est suo aequivoco pro nanciscenda ejus gratia et mercede aeterna, scilicet Eadmundo regi et martyri, quod bonae voluntatis voto augere cupimus, quatenus ejus promereri precibus merear portionem ejus beatitudinis post hujus cursum vitae.

Tali libertate concedo fundo frui illi, in quo idem sanctus pausat ut quoties populus universus persolvit censum Danis, vel ad naves, seu ad arma, persolvant inhabitantes in ipso fundo eadem ad usus quos elegerint fratres illius loci. Sitque nobis remedio hoc, mihi quippe aeque reginae meae Alfgifae, ac filiis nostris [Col. 1187A] omnibusque qui pridem ei hoc contulerunt. Huic libertati concedo additamentum, scilicet maritimos pisces qui mihi contingere debent annualiter per telonei lucrum, et piscationem quam Ulfkitel habuit in villa et omnia jura quarumcunque causarum in villis quae monasterio adjacent et quae adjiciendae sunt per gratiam Dei. Dedi quoque reginae meae assensum, concedens ei pro sua eleemosyna dare quatuor millia anguillarum cum muneribus quae pertinent ad illas pro annuali censu in villa quae cognominatur Lacinga-hythe.

Si quislibet, quod absit! istam libertatem quoquolibet conatu nititur servitutis jugo subigere, vel prava intentione transmutare, ut rursus clericos in eo collocet, sit addictus captivitati aeternae, careus [Col. 1187B] sempiterna libertate et mancipatus servitio diaboli ejusque consortio sit inextricabilibus habenis constrictus, nisi satisfactio ejus erratui subveniat quod prorsus optamus.

    Ego Cnut, rex gentis Anglorum aliarumque nihilominus hoc privilegium jussi componere et compositum cum signo Dominicae crucis confirmando impressi.
    Ego Alfgifa regina omni alacritate mentis hoc confirmavi.
    Ego Wlstanus archiepiscopus consensi.
    Ego Adelnodus archiepiscopus confirmavi.
    Ego Godwinus episcopus corroboravi.
    Ego Alfwinus episcopus assensum dedi.
    Ego Alffinus episcopus consignavi.
    [Col. 1187C] Ego Athericus episcopus conclusi.
    Ego Alfwius episcopus roboravi.
    Ego Brihtwaldus episcopus.
    Ego Iric dux.
    Ego Godwinus dux.
    Ego Ulf dux.
    Ego Eglaf dux.
    Ego Hacun dux.
    Ego Leofwinus dux.
    Ego Godricus dux.
    Ego Oslacus miles.
    Ego Thored miles.
    Ego Thurkil miles.
    Ego Thrym miles.
    Ego Brosor miles.
    [Col. 1187D] Ego Alfricus miles.
    Ego Alfwynus miles.
    Ego Leofricus abbas.
    Ego Alfwardus abbas.
    Ego Athelstanus abbas.
    Ego Alffius abbas.
    Ego Leofwinus abbas.
    Ego Wulfredus abbas.
    Ego Ofkytelus abbas.
    [Col. 1188A] Ego Alfwinus.
    Ego Alfricus.
    Ego Alfricus.
    Ego Leoffius.
    Ego Leofricus.





V. Charta regis Canuti, qua omnes causas insulae Glastoniae, tam ecclesiasticas quam saeculares, abbatis supponit judicio, caeteris exclusis potestatibus.

[(2) 1Kb] Regnante in perpetuum Domino, qui sua ineffabili potentia omnia disponit atque gubernat, vicesque temporum hominumque mirabiliter discernens, terminumque incertum, prout vult, aequanimiter imponens, et de secretis naturae mysteriis misericorditer docet, ut de fugitivis, et sine dubio transitoriis, mansura [Col. 1188B] regna Dei suffragio adipiscenda sint.

Quapropter ego Cnuto rex Anglorum, caeterarumque gentium in circuitu persistentium gubernator et rector, cum consilio et decreto archipraesulis nostri Edelnothi, simulque cunctorum Dei sacerdotum, et consensu optimatum meorum, ob amorem coelestis regni, et indulgentiam criminum meorum, et relaxationem peccaminum fratris mei regis Edmundi, concedo ecclesiae Sanctae Dei genitricis Mariae Glastoniae jura et consuetudines in omni regno meo, et omnes forisfacturas omnium terrarum suarum, et sint terrae ejus sibi liberae, et solutae ab omni calumnia et inquietatione, sicuti meae mihi habentur.

Verum illud praecipue ex omnipotentis Patris, et [Col. 1188C] Filii, et Spiritus sancti auctoritate, et perpetuae Virginis interdictione prohibeo, et universis regni mei praepositis et primatibus super suam salutem praecipio, ut nullus omnino illam insulam intrare audeat, cujuscunque ordinis, aut dignitatis sit; sed omnia, tam in ecclesiasticis quam in saecularibus causis, tantummodo abbatis judicium, et conventus exspectent, sicuti praedecessores mei sanxerunt, et privilegiis confirmaverunt, Cenwines Ines, Cuthredus, Ailredus, Alfredus, Edwardus, Aethelredus, Alstanus, et gloriosissimus Edmundus, et incomparabilis Edgarus.

Si quis autem quovis deinceps tempore sub aliqua occasione interrumpere atque irritum facere hujus privilegii testamentum nisus fuerit, sit a consortio [Col. 1188D] piorum ultimi examinis ventilabro dispertitus. Si quis vero benevola intentione haec facere, probare, et defensare studuerit, beatissimae Dei genitricis Mariae et omnium sanctorum intercessione, amplificet Deus portionem ejus in terra viventium. Scripta est hujus privilegii donatio, et promulgata in Lignea basilica sub praesentia regis Cnutonis, anno ab Incarn. Dominica 1032, indict . . . . .



MACCABAEUS REX SCOTORUM




[Col. 1189]
MACCABAEI LEGES ECCLESIASTICAE E saecularibus suis depromptae
(MANSI, Concil. t. XIX, ex Hectore Boetio, Hist. lib. XII, qui has refert ad annum 1050.)

[Col. 1189A] Christo initiatum ad profanum judicem non vocato; vocatum comparentemve non judicato, sed ad sacros antistites remittito.

Decimam partem terrae nascentium pastoribus ecclesiarum libere conferto, Deumque semper votis et oblationibus consuetis adorato.

Qui pontificis auctoritatem annum totum exsecratum contempserit, neque se interim reconciliarit, [Col. 1190A] hostis reipublicae habetor; qui vero duos annos in ea contumacia perseveravit, fortunis omnibus multator.

Si quis quempiam, cujus ipse sumptibus aut victu non alitur quotidiano, ad ecclesiam, seu ad publicum conventum, seu ad forum nundinasve comitatus ut assecla fuerit, capitis reus esto.



S. EDWARDUS III REX ANGLORUM, CONFESSOR (An. 1041-1066.)




[Col. 1189]
S. EDWARDI LEGES ECCLESIASTICAE E saecularibus suis depromptae [(1) 1Kb]
(Apud MANSI, Concil. tom. XIX, col 713, ex Collectione Wilkins.)



TITULI LEGUM ECCLESIASTICARUM.
[Col. 1189B]

    I. De clericis et possessionibus eorum.
    II. De temporibus et diebus pacis regis.
    III. De justitia sanctae ecclesiae.
    IV. De universis tenentibus de ecclesia.
    V. De reis ad ecclesiam fugientibus.
    VI. De fractione pacis ecclesiae.
    VII. De decimis ecclesiae reddendis, de ovibus et porcellis.
    VIII. De apibus, et aliis multis minutis decimis.
    IX. De his qui ad judicium ferri vel aquae judicati sunt per justitiam regis.
    X. De denario sancti Petri, quod Anglice dicitur Romescot.
    [Col. 1189C] XI. Quid sit danegeldum, et qua occasione sit constitutum.
    [Col. 1190B] XII. De multimoda pace regis, etc. Item de manbota archiepiscopi, episcopi, etc.
    XIII. De thesauris in terra absconditis et inventis.
    XIV. Quid sit regis officium, et de Carolo et Pippino fratre [leg., filio] ejus exemplum.
    XV. De baronibus qui suas habent curias et consuetudines.
    XVI. De sacha.
    XVII. De soca.
    XVIII. De thol.
    XIX. De theam.
    XX. De infangthefe.
    XXI. De Judaeis.
    XXII. Decretum regis de usurariis.





Incipiunt Leges sancti Edwardi regis quas in Anglia tenuit, quas Willelmus haeres et cognatus suus postea confirmavit.
[Col. 1191A]


PRAEFATIO.

Post acquisitionem Angliae Willelmus rex, quarto anno regni sui, consilio baronum suorum, fecit submoneri per universos Angliae consulatus, Anglos nobiles, sapientes et sua lege eruditos, ut eorum leges, et jura, et consuetudines, ab ipsis audiret. Electi igitur de singulis totius patriae comitatibus viri duodecim, jurejurando primum coram rege confirmaverunt ut, quoad possent, recto tramite incedentes, nec ad dextram nec ad sinistram divertentes, legum suarum et consuetudinum sancita patefacerent, nihil praetermittentes, nihil addentes, nihil [Col. 1191B] praevaricando mutantes. A legibus igitur sanctae matris Ecclesiae sumentes exordium, quoniam per eam rex et regnum solidum subsistendi habent fundamentum, leges, libertates, et pacem ipsius concionati sunt, dicentes:



LEGES ECCLESIASTICAE.

I. Omnis clericus, et etiam scholaris, et omnes eorum res et possessiones, ubicunque fuerint, pacem Dei et sanctae Ecclesiae habeant.

II. Ab Adventu Domini usque ad octavas Epiphaniae pax Dei et sanctae Ecclesiae per omne regnum. Similiter a Septuagesima usque ad octavas Paschae. Item ab Ascensione Domini usque ad octavas Pentecostes. Item omnibus diebus Quatuor Temporum. [Col. 1191C] Item omnibus Sabbatis ab hora nona, et tota die sequenti, usque ad diem Lunae. Item vigiliis sanctae Mariae, sancti Michaelis, sancti Joannis Baptistae, apostolorum omnium, et sanctorum quorum solemnitates a sacerdotibus Dominicis annuntiantur diebus, et Omnium Sanctorum in Kalendis Novembris, semper ab hora nona vigiliarum, et subsequente solemnitate. Item in parochiis, in quibus dedicationis dies observatur. Item in parochiis Ecclesiarum, ubi propria festivitas sancti celebratur. Et si quis devote ad celebrationem sancti adveniat, pacem habeat eundo, et subsistendo et redeundo. Item in omnibus Christianis ad ecclesiam causa orationis euntibus pax in eundo et redeundo sit eis. Similiter ad dedicationes, ad synodos, ad capitula venientibus, [Col. 1191D] sive submoniti sint, sive per se quid agendum habuerint, sit summa pax. Etiam si excommunicatus aliquis absolvendi causa ad episcopum confugerit, absolutus, eundo et redeundo pacem Dei et sanctae Ecclesiae habeat. Quod si aliquis ei forisfecerit, episcopus inde justitiam faciat. Verumtamen si quis arrogans pro episcopi justitia emendare noluerit, episcopus regi notum faciat. Rex autem constringat malefactorem, ut emendet cui forisfecerit, scilicet primum episcopo, deinde sibi; et sic erunt duo gladii, et gladius gladium juvabit.

III. Ubicunque regis justitia, vel cujuscunque sit, placita tenuerit, si missus episcopi veniens illuc apparuerit causam sanctae Ecclesiae, ipsa primitus [Col. 1192A] terminetur. Justum est enim ut ubique Deus prae caeteris honoretur.

IV. Quicunque de ecclesia aliquid tenuerit, vel in fundo ecclesiae mansionem habuerit, extra curiam ecclesiasticam coactus non placitabit, quamvis forisfecerit, nisi, quod absit! in curia ecclesiastica rectum defecerit.

V. Ubicunque reus vel noxius ad ecclesiam, praesidii causa confugerit, ex quo atrium ecclesiae tenuerit, a nemine insequente nullatenus apprehendatur, nisi per pontificem vel ministros ejus. Quod si fugiendo, domum sacerdotis, vel curiam ejus intravit, eamdem securitatem et pacem habeat quam et apud ecclesiam, dum tamen domus sacerdotis et curia ejus, in fundo ecclesiae consistant. Hic si latro [Col. 1192B] vel raptor est, quod male cepit, si ad manum est, reddat; et si illud penitus exstirpaverit, et de suo proprio unde reddet habuerit, in integrum ei cui damnum intulit restituat. Quod si more solito latro taliter egerit, et forte fortuito ad ecclesiam et sacerdotum domos frequenter evaserit, ablatione restituta, provinciam foris juret, nec redeat, et si forte reditum fecerit, nullus eum hospitari praesumat, nisi a rege data licentia.

VI. Si quis vero sanctae pacem ecclesiae violenter infregerit, episcoporum est justitia. Quod si nocens sententiam eorum diffugiendo vel arroganter contemnendo despexerit, clamor de eo deferatur ad regem post quadraginta dies; et regis justitia mittet eum per vadimonium, et plegios, si habere poterit, [Col. 1192C] usque dum Deo primitus, regi et ecclesiae postea satisfaciat. Qui si infra triginta et unum dies, sive per amicos aut notos, sive per justitiam regis inveniri non poterit, ut legabit eum rex verbo oris sui. Si vero postea repertus fuerit, et retineri possit, vivus reddetur, vel caput ejus, si se defenderit; lupinum enim gerit caput a die ut legationis suae, quod Anglice Wulfesheofod dicitur. Et haec est lex communis et generalis de omnibus ut legatis.

VII. De omni annona, decima garba Deo debita est, et ideo reddenda. Et si quis gregem equarum habuerit, pullum reddat decimum; qui unam tantum vel duas habuerit, de singulis pullis singulos denarios. Similiter qui vaccas plures habuerit, decimum vitulum; qui unam vel duas de vitulis singulis [Col. 1192D] obolos singulos. Et qui caseum fecerit, det Deo decimum; si vero non fecerit, lac decimo die. Similiter agnum decimum, vellus decimum, caseum decimum, butyrum decimum, porcellum decimum.

VIII. De apibus vero similiter decima commodi, quin etiam de bosco, de prato, de aquis, et molendinis, parchis, vivariis, piscariis, virgultis, hortis, et negotiationibus, et omnibus rebus quas dederit Dominus decima pars ei reddenda est, qui novem partes simul cum decima largitur. Qui eam detinuerit, per justitiam episcopi et regis, si necesse fuerit, ad redditionem arguatur. Haec enim beatus Augustinus praedicavit et docuit, et haec concessa sunt a rege, et baronibus et populo. Sed postea [Col. 1193A] instinctu diaboli multi eam detinuerunt, et sacerdotes locupletes negligentes non curabant inire laborem ad persequendas eas, eo quod sufficienter habebant suae necessaria vitae. Multis enim in locis modo sunt tres vel quatuor ecclesiae, ubi tunc temporis una tantum erat, et sic coeperunt minui.

IX. De illo quo judicium fieri debet, veniat illuc minister episcopi cum clericis suis, et similiter justitia regis cum legalibus hominibus provinciae illius, qui videant et audiant, ut aeque omnia fiant, et quos Dominus per misericordiam suam, non per merita salvari voluerit, quieti sint et libere recedant; et quos iniquitas culpae, non Dominus damnaverit, justitia regis de ipsis justitiam faciat. Barones vero qui suam habent curiam de suis hominibus, [Col. 1193B] videant ut sic de eis agant, quatenus erga Deum reatum non incurrant, et regem non offendant; et, si placitum de hominibus aliorum baronum oritur in curiis suis, adsit ad placitum regis justitia, quoniam absque ea placitum finiri non licet. Si qui barones judicia non habent in Hundredo, ubi placitum habitum fuerit, ad propinquiorem ecclesiam, ubi judicium regis erit, determinandum est, salvo jure baronum illorum.

X. Omnis qui habuerit triginta denariatus vivae pecuniae in domo sua, de suo proprio, Anglorum lege, dabit denarium sancti Petri, et lege Danorum, dimidiam marcam. Iste vero denarius debet submoneri in solemnitate apostolorum Petri et Pauli, et colligi ad festivitatem quae dicitur Ad vincula, ita [Col. 1193C] ut ultra illum diem non detineatur. Si quispiam detinuerit, ad justitiam regis clamor deferatur, quoniam denarius hic eleemosyna regis est; justitia vero faciat denarium reddere, et forisfacturam episcopi et regis. Quod si quis plures domos habuerit, de illa ubi residens fuerit in festo apostolorum Petri et Pauli denarium reddat.

XI [(2) 1Kb] . Danegeldi redditio propter piratas primitus statuta est; patriam enim infestantes, vastationi ejus pro posse suo insistebant. Ad eorum quidem insolentiam reprimendam, statutum est danegeldum annuatim reddi, scilicet duodecim denarios de unaquaque hida totius patriae, ad conducendos eos qui piratarum irruptioni resistendo obviarent. De hoc quoque danegeldo libera et quieta erat omnis [Col. 1193D] Ecclesia; et etiam omnis terra quae in proprio dominio ecclesiae erat, ubicunque jacebat, nihil prorsus in hac tali redditione persolvens, quia magis in Ecclesiae confidebant orationibus quam in armorum defensionibus. Hanc itaque tenuit Anglorum Ecclesia libertatem usque ad tempora Wilielmi regis Junioris, qui Rufus vocabatur, donec eodem a baronibus Angliae auxilium requirente, ad Northmanniam retinendam de Roberto fratre suo, cognomento Curtehose, Hierusalem proficiscente, concessum est ei, non lege [Col. 1194A] statutum tamen, neque firmatum, sed hac necessitatis causa, ex unaquaque hida sibi dari quatuor solidos, ecclesia non excepta. Dum vero collectio census fieret, proclamabat sancta Ecclesia, suam reposcens libertatem; sed nihil profecit.

XII. Pax regis multiplex est. Illa enim data manu sua, quam Angli vocant cynninger honde scalde grith; alia die, cum primum coronatus est, quae dies tenet octo; in Natali Domini, dies octo; in Paschate, dies octo; in Pentecoste, dies octo, etc. Infra. Mambote vero (id est compensatio Domino persolvenda pro homine suo occiso) Anglorum lege, regi, et archiepiscopo, tres marcas de hominibus eorum propriis; sed episcopo ejusdem comitatus, et consuli, et dapifero regis, viginti solidos; baronibus [Col. 1194B] autem aliis, decem solidos, etc.

XIII. Thesauri de terra regis sunt, nisi in ecclesia vel in coemeterio inveniantur. Et, licet ibi inveniatur, aurum regis est, et medietas argenti, et medietas ecclesiae, ubi inventum fuerit, quaecunque ipsa fuerit, vel dives, vel pauper.

XIV. Rex autem, qui vicarius summi Regis est, ad hoc est constitutus ut regnum terrenum, et populum Domini, et super omnia sanctam veneretur Ecclesiam ejus, et regat, et ab injuriosis defendat et maleficos ab ea evellat et destruat et penitus disperdat. Quod nisi fecerit, nec nomen regis in eo constabit; verum, testante papa Joanne, nomen regis perdit. Cui Pippinus et Carolus filius ejus, necdum reges, sed principes, sub rege Francorum [Col. 1194C] stulto scripserunt, quaerentes si ita permanere deberent Francorum reges, solo regio nomine contenti. A quo responsum est: Illos decet vocari reges qui vigilantes defendunt regum Ecclesiam Dei, et populum ejus imitari regem Psalmographum dicentem: Non habitabit in medio domus meae qui facit superbiam (Psal. C). [(3) 1Kb]

XV. Archiepiscopi, episcopi, comites, barones, et omnes qui habent sacham, et socam, thol, theam et infangthefe; etiam milites suos et proprios servientes, scilicet dapiferos, pincernas, camerarios, coquos, pistores sub suo friborgo habeant; et item isti suos armigeros, vel alios sibi servientes sub suo friborgo. Quod si cui foris facerent, et clamor vicinorum [Col. 1194D] de iis assurgeret, ipsi tenerent eos rectitudini in curia sua; illi dico qui haberent sacham, et socam, thol, et theam, et infangthefe.

XVI. Sacha est quod si quilibet aliquem nominatim de aliquo calumniatus fuerit, et ille negaverit, forisfactura probationis vel negationis, si evenerit, sua erit.

XVII. Soca est, quod si aliquis quaerit aliquid in terra sua, etiam furtum, sua est justitia, si inventum fuerit, annon.

XVIII. Thol (quod nos dicimus telonium) est, [Col. 1195A] scilicet quod habeat libertatem vendendi et emendi in terra sua.

XIX. Theam, quod si quispiam aliquid interciet super aliquem, et interciatus non poterit warrantum suum habere, erit forisfactura sua, et justitia similiter de calumniatore, si defecerit.

XX. Omnis enim qui habet sacha et socha, thol et theam, et infangthefe, praedictas videlicet consuetudines, justitia cognoscentis latronis sua est, de homine suo, si captus fuerit super terram suam. illi vero qui non habent has consuetudines, coram justitia regia rectum faciant in hundredis, vel in wapentachiis, vel in scyris.

XXI. Sciendum quoque quod omnes Judaei, ubicunque [Col. 1196A] in regno sunt, sub tutela et defensione regis ligea debent esse; nec quilibet eorum alicui diviti se potest subdere sine regis licentia. Judaei enim, et omnia sua regis sunt. Quod si quispiam detinuerit eos, vel pecuniam eorum, perquirat rex, si vult, tanquam suum proprium.

XXII. Usurarios quoque defendit rex Edwardus, ne remaneret aliquis in toto regno suo. Et si quis inde convictus esset quod foenus exigeret, omni substantia propria careret, et postea pro exlege haberetur. Hoc autem asserebat ille rex, seu audisse in curia regis Francorum, dum ibidem moraretur, quod usura summa radix omnium vitiorum est.




[Col. 1195]
LEGES ALIAE EDWARDI REGIS Northmannico idiomate conscriptae

(Vide in Guillelmo Conquestore, ad an. 1087, Patrologiae tom. CXLVII.)




[Col. 1195]
S. EDWARDI REGIS DIPLOMATA.





DATA

In conventu Westmonasteriensi, habito in Natali Domini, anno gratiae 1066, indictione III regni ejusdem regis XXV atque ultimo, praesentibus Edwardo rege, Edgitha regina, Stigando archiepiscopo Cantuariae, Eldredo archiepiscopo Eboraci, caeterisque Angliae episcopis, abbatibus, capellanis regis, comitibus, ministris, seu thainis regiis, et militibus, qui in chartarum sequentium subscriptionibus nominantur. In hoc conventu actum fuit de dotatione, privilegiis, celebri asylo, etc., ecclesiae Sancti Petri Westmonasterii, jam ab integro reaedificatae et dedicatae, multisque diplomatibus amplissime munitae, prout liquet tribus chartis praedicti regis Edwardi, et epistolis Leonis papae IX et Nicolai II quae sequuntur.


(MANSI, Concil., t. XIX, col. 1049.)



I Charta regis Edwardi confessoris, ecclesiae Sancti Petri Westmonasteriensi confecta, in qua epistola Leonis papae IX ad eumdem regem recitatur; sed praeter multa intermedia (dotationem sine dubio continentia) desideratur chartae exordium (quod karangiam vocant) et conclusio.
[Col. 1195B]

EDWARDUS, Dei gratia, Anglorum rex, etc.

Scire vos volo quoniam tempore avorum meorum patrisque mei, multa et gravia bellorum pericula afflixerunt gentem Anglorum et ipsos, tam a suis quam ab extraneis concitata, adeo ut pene periclitata sit haereditaria regum successio, magnumque interstitium inter fratrem meum Edmundum, qui patre meo mortuo successit, meque habitum [Col. 1195C] sit, invadentibus regnum Swegeno et Cnutho filio ejus, regibus Danorum, ac filiis ipsius Cnuthi, Haroldo et Herde-Cnutho, a quibus et alter meus frater Alfredus crudeliter est occisus, solusque, sicut Joas occisionem Athaliae, sic ego crudelitatem eorum evasi. Tandem respectu misericordiae Dei, post plures annos, ego Edwardus ad paternum solium reaccessi, et eo potitus sine ullo bellorum [Col. 1196B] labore, sicut amabilis Deo Salomon, tanta pace et rerum opulentia abundavi ut nullus antecedentium regum similis mei fuerit in gloria et divitiis. Sed gratia Dei, non me, ut assolet, ex opulentia et superbia contemptus invasit, imo coepi cogitare cujus dono et auxilio ad regni culmen evasi quoniam Dei est regnum et cui vult dare illud; et quia mundus transit, et concupiscentia ejus (I Joan. II); qui autem totum se subdit Deo, feliciter regnat et perpetualiter dives est. Itaque deliberavi me ire ad limina sublimium apostolorum Petri et Pauli, et ibi gratias agere pro collatis beneficiis, et exorare ut eam pacem firmaret Deus perpetuam mihi et posteris meis. Praeparavi ergo et denumeravi expensas necessarias itineri, et honorabilia [Col. 1196C] dona quae ferrem sanctis apostolis. Sed gravius super re moeror habebat optimates meos, utpote memores malorum quae sub aliis regibus pertulerant, ne tanto domino, et pro patriae rege absente, regnum noviter sedatum aliqua turbaretur hostilitate, et metuentes id quod sanctus Ezechias, ne si forte in via aut aegritudine, aut alio incommodo deficerem, haereditariis regibus carerent, [Col. 1197A] maxime quia nullum habebam filium. Itaque communi habito concilio, rogabant me ut ab intentione desisterem, pollicentes se satisfacturos Deo pro voto meo, tam in missarum et orationum oblatione quam in larga eleemosynarum distributione. Sed cum obnixe contradicerem, tandem utrisque placuit ut mitterentur legati duo ab utraque parte, Eldredus (Wigornensis post Eboracensis) et Hermanus (Sireburnensis) episcopi, et abbates Wlfricus Elfwynus, qui apostolo meam voluntatem et votum, et illorum petitionem indicarent, et secundum ejus sententiam, quam mihi mandaret, promisi me omnia facturum. Factum est ergo quod voluimus. Et venientes Romam legati nostri ex voluntate Dei invenerunt collectam synodum in eadem urbe, cumque [Col. 1197B] exposuissent meam voluntatem, et suam petitionem coram ducentis et quinquaginta episcopis, et alia multitudine sanctorum Patrum, tunc apostolicus ex consilio sanctae synodi hanc epistolam scripsit:





LEO episcopus servus servorum Dei, dilecto filio suo EDWARDO Anglorum regi, salutem et apostolicam benediciionem.

»Quoniam voluntatem,« etc. Vide in Leone IX, Patrologiae tom. CXLIII.

Haec et alia apostolica mandata cum referrent nobis legati, interea revelavit beatus Petrus cuidam probabilis vitae monacho incluso, nomine Wulfino, voluntatem suam esse, ut restruerem locum qui [Col. 1197C] dicitur Westmonasterium, quod a tempore S. Augustini primi Anglorum episcopi institutum multaque veterum regum munificentia honoratum, propter vetustatem et frequentes bellorum tumultus pene videbatur destructum. Cumque mihi hanc visionem meisque retulisset, et apostolicae litterae aequalia praecepta detulissent, contuli voluntatem meam cum voluntate Dei, et cum totius regni electione, et dedi me ad restructionem ejusdem loci. Itaque decimari praecepi omnem substantiam meam, tam in auro et argento quam in pecudibus et omni genere possessionum, et destruens veterem, novam a fundamento basilicam construxi, et constructam dedicari feci quinto Kalendas Januarii; in qua collocavi [Col. 1197D] ipsa die reliquias quas Martinus papa, et Leo qui eum consecravit, dederunt Alfredo regi, et quas ipse a Carlemanno, rege Francorum, dari sibi impetravit, cujus filiam pater ejus Ethelwlfus rex, post mortem primae conjugis, duxerat in uxorem, quaeque ab ipso ad successorem ejus Ethelstanum, deinde ad Edgarum, ad ultimum ad nos pervenerunt, scilicet duas partes crucis Domini, et partem unius clavi, partemque tunicae ejus inconsutilis, et de vestimentis sanctae Mariae, et reliquias apostolorum Petri et Pauli, Andreae, Bartholomaei, Barnabae, et aliorum plurimorum sanctorum, et quinque capsas aliis sanctorum reliquiis plenas, et statui, ut quicunque reus majestatis regiae, vel cujuslibet alterius offensae, ad locum in quo pausant [Col. 1198A] istae reliquiae confugerit, ejus rei et membrorum ac vitae impunitatem consequatur.



II. Pro eadem ecclesia S. Petri Westmonasteriensi.

Desideratur exordium. Sciant omnes futurae generationes me pro voti mei absolutione, peccatorumque meorum omnium remissione, pro animabus regum, tam successorum quam praedecessorum meorum, et omnium parentum meorum, et pro pace et stabilitate regni mei, et prosperitate totius Anglorum populi, loco illi, id est Westmonasterio, omnimodam libertatem, quantum ad potestatem terrenam concessisse. Et quod illi de ecclesiastica hoc regia libertate statuo. Ejus igitur amoris stimulo et fide plenissima ac devotissima suffultus, [Col. 1198B] cujus largiflua miseratione in cathedra regali promotus sum, cum concilio et decreto archiepiscoporum, episcoporum, comitum, aliorumque meorum optimatum, prospiciens, hoc ipsi ecclesiae et habitantibus in ea, sive pertinentibus ad eam, utile fore, non solum in praesenti, sed in futurum, elegi sanciendum, atque perpeti stabilimento ab omnibus confirmandum, ut pro Christi honore et amore, et pro reverentia summi apostolorum principis Petri, cujus patrocinio meipsum commisi, et pro devotione ac veneratione sanctarum reliquiarum, quas eidem loco contuli, beatorum videlicet apostolorum, martyrum, confessorum, et virginum, ut omnipotens Deus per illorum suffragia sanctorum, depulsis cunctis adversitatibus, cum pacis et honoris sui [Col. 1198C] stabilitate, ac perpetuae tranquillitatis sublimatione, locum illum custodiat, disponat, et protegat, et pro magnifica dignitate sive regali excellentia ipsius ecclesiae, et pro quiete monachorum ibidem Deo famulantium, tantus honor eidem ecclesiae habeatur in perpetuum et observetur, ut neque nos, neque successores nostri, nec quilibet episcopus, nec quicunque de judiciaria potestate, in ipsam sanctam basilicam, vel in manentes in ipsa, vel in homines qui cum suis terris vel qualibuscunque substantiis ad ipsam tradere vel devovere se voluerint, nisi per voluntatem abbatis, et suorum monachorum, ullam unquam habeant potestatem. Et sit haec sancta mater Ecclesia peculiaris patroni nostri [Col. 1198D] domini et magni apostoli ter beati Petri, libera et absoluta ab omni invasione vel inquietudine omnium hominum, cujuscunque potestatis esse videantur. Praeterea aliud constituo, atque in perpetuum confirmo, ut quisque fugitivorum de quocunque loco, pro quacunque causa, cujuscunque conditionis sit, ipsum sanctum locum, vel procinctum ejus, fugiens intraverit, immunis sit omnino, ac plenam libertatem consequatur.

Si quis vero hanc nostram donationem augere et amplificare voluerit, augeat Deus dies ejus prosperos hic et in futurum. Si autem evenerit ut aliquis aut regum succedentium, vel alicujus personae homo, quod non optamus, diabolica temeritate fuerit elatus vel seductus, quatenus hoc nostrum [Col. 1199A] statutum infringere vel minuere, aut in aliud mutare velit; sciat se perpetuo anathemate damnatum, nisi tamen satisfactione emendaverit. Si autem emendatione fuerit indignus, ipse quidem cum Juda proditore, gehennae ignibus cremabitur, sed haec charta nihilominus in sua libertate permanebit, quandiu Christiani nominis timor et amor in hac nostra gente perseverarint.

Ad ultimum, chartam istam conscribi et sigillari jussi, et ipsam manu mea signo sanctae crucis impressi, et idoneos testes adnotari praecepi ad corroborandam. Itaque propriam donationis libertatem ego Edwardus, Deo largiente, Anglorum rex, signum venerandae crucis impressi.

    Ego Editha regina huic donationi regiae consentiens [Col. 1199B] subscripsi.
    Ego Stigandus archiepiscopus consensi et subscripsi.
    Ego Wlfinus episcopus consensi et subscripsi.
    Ego Leofricus episcopus consensi et subscripsi.
    Ego Hermannus episcopus consensi et subscripsi.
    Ego Walterus episcopus consensi et subscripsi.
    Ego Giso episcopus consensi et subscripsi.
    Ego Wulstanus episcopus consensi et subscripsi.
    Ego Siwardus episcopus consensi et subscripsi.
    Ego Edwynus abbas consensi et subscripsi.
    Ego Agelsius abbas consensi et subscripsi.
    Ego Alswinus abbas consensi et subscripsi.
    Ego Leofricus abbas consensi et subscripsi.
    [Col. 1199C] Ego Agelwrus abbas consensi et subscripsi.
    Ego Valdwynus abbas consensi et subscripsi.
    Ego Wulwoldus abbas consensi et subscripsi.
    Ego Reynbaldus cancellarius.
    Ego Haroldus dux.
    Ego Edwynus dux.
    Ego Leofdwinus dux.
    Ego Guden dux.
    Ego Ergarus minister.
    Ego Kendus minister.
    Ego Wygodus minister.
    Ego Radulphus minister.
    Ego Robertus minister.
    Ego Ednothus minister.
    Ego Agelnodus, Wulfricus, Sywardus, Godricus.


[Col. 1199D] Acta apud Westmonasterium quinto Kalendas Januarii, die sanctorum Innocentium, anno Dominicae Incarnationis millesimo sexagesimo sexto, indictione tertia, anno regni serenissimi Edwardi regis vicesimo quinto [(4) 1Kb] . Swyergarius notarius ad vicem Reynbaldi regiae dignitatis cancellarii hanc chartam scripsi et subscripsi. In Dei nomine feliciter. Amen.



III. Pro eadem ecclesia Sancti Petri Westmonasteriensi.---Habentur in hac charta epistola regis Edwardi confessoris ad papam Nicolaum II pro confirmatione privilegiorum ecclesiae Westmonasterii, et epistola Nicolai papae II ad regem Edwardum confessorem, qua petita annuit, et plura insuper privilegia.
[Col. 1199D]

[Col. 1200A] In nomine sanctae et individuae Trinitatis. Propter eos qui justitiam Dei contemnunt, et suam volunt constituere, quoniam justitiae Dei non sunt subjecti (Rom. X), procurandum est iis qui ecclesiarum Dei privilegia constituunt, ut multiplices chartas et multitudinem testium atque maledictionum congerant; quibus, etsi non semper, tamen aliquoties pessimorum hominum impia protervia, et perniciosa praesumptio, totius proteratur, retundatur ac reverberetur, nec non fortissimo defensionis robore funditus eradicetur. Quapropter ego Edwardus, Dei gratia, Anglorum rex, notum facio omnibus futuris [Col. 1200B] post me saeculi generationibus quoniam praecepto Leonis papae, pro poenitentia et remissione peccatorum meorum, renovavi et melioravi basilicam eam Petri quae sita est prope moenia principalis Anglorum urbis Londoniarum, et ab occidentali ora ejusdem urbis dicitur Westmonasterium, quae aedificata quidem fuerat antiquitus sub Mellito, London primo episcopo, socio et contemporaneo sancti Augustini primi Cantuariae archiepiscopi, et per ipsum beatum Petrum, angelico famulante servitio, sanctae crucis impressione et sacri chrismatis permistione dedicata; sed per frequentes incursiones barbarorum, et maxime Danorum, qui, patre meo Aethelredo vivente, irruptionem in Angliam fecerant, et eo mortuo, cum fratre meo Edmundo dimidium [Col. 1200C] regni sub amicitiarum pacationem tenuerant, fratremque alium Alfredum miserabiliter interemptum enecaverant, neglecta penitus et destructa videbatur.

Cum ergo renovassem eam, et multa privilegia regiae potestatis et apostolicae auctoritatis per beatum Leonem papam in ea constituissem defuncto ipso Leone, et confirmato in ejus loco Nicolao, placuit mihi renovare, meliorare et confirmare consuetudines et donationes pecuniarum quas antecessores mei reges sancto Petro instituerant, propter devotionem summam quam habuit semper Anglorum gens erga eum et ejus vicarios. Itaque, propter hoc negotium et alia quamplura, legatos misi Romam, episcopum unum Aldredum, et duos electos [Col. 1200D] ad ordinandos episcopos, Glisonem scilicet et Walterum, ut a domino papa sacrarentur. Venientes autem Romam, ab apostolico Nicolao honore quo decebat suscepti, invenerunt ibi ad synodum congregatam multitudinem magnam episcoporum, abbatum, monachorum, et clericorum, caeterorumque fidelium; cumque audiente synodo suae legationis causam perorarent, hujus summam epistolae domino papae obtulerunt.



Summo universalis Ecclesiae Patri NICOLAO EDWARDUS gratia Dei Anglorum rex debitam subjectionem et omnimodum servitium.

Glorificamus Deum, qui curam habet suae electae [Col. 1201A] Ecclesiae, quoniam in loco boni praedecessoris vos optimum successorem constituit. Quapropter justum judicamus apud vos, velut ad solidam petram, accurrere [acuere], et probare omnes bonas intentiones nostras, et vestram notitiam atque societatem in bono habere, quatenus eas donationes et privilegia quae obtinuimus apud praedecessorem vestrum, renovetis et augeatis nobis, videlicet ut quod ille injunxit nobis sub nomine obedientiae ac poenitentiae, propter votum quod voveram ire Romam, et in remissionem omnium peccatorum meorum, construere coenobium monachorum in honorem apostoli Petri, ratum faciatis, et privilegia possessionum et dignitatum ejusdem loci confirmetis, renovetis, atque augeatis, et in perpetuum immutabilia stare decernatis. [Col. 1201B] Ego quoque pro modulo meo augeo et confirmo donationes et consuetudines pecuniarum, quas habet sanctus Petrus in Anglia, et ipsas pecunias collectas, cum regalibus donis mitto vobis, ut oretis pro me, et pro pace regni mei, et continuam ac solemnem memoriam haberi instituatis totius gentis Anglorum, coram corporibus sanctorum apostolorum. Valete.

Iis igitur litteris a summo pontifice susceptis, cum feliciter ad votum suum omnibus peractis a Roma redirent, consulente sancta synodo, transmissam a domino papa mihi detulerunt epistolam.





»NICOLAUS episcopus, servus servorum Dei, gloriosissimo ac piissimo, omnique honore dignissimo, spirituali quoque filio nostro, EDWARDO Anglorum regi, visitationem omnimodam, salutem mellifluam, et benedictionem apostolicam.
[Col. 1201C]

»Omnipotenti Deo referimus grates,« etc. Vide in Nicolao II ad an. 1061, Patrologiae tom. CXLIII.

Hanc igitur epistolam apostolici privilegii placuit inserere huic nostrae confirmationi, ut, secundum quod sancto Leoni prius placuerat mihique praeceperat concordanti, ad hoc successore ejus Nicolao et eadem aut majora mihi praecipiente, sciant omnes futurae generationes, me pro voti praedicti absolutione, peccatorumque meorum omnium remissione, et aeternae vitae remuneratione, et pro animabus regum, tam successorum quam praedecessorum meorum, et omnium parentum meorum, et pro pace et stabilitate [Col. 1201D] regni mei, et prosperitate totius Anglorum populi, loco illi omnimodam libertatem, quantum ad potestatem terrenam, concessisse, et quod illi de ecclesiastica, hoc regia libertate statuo. Ejus igitur amoris stimulo et fide plenissima ac devotissima suffultus, cujus largiflua miseratione in cathedra regali promotus sum, cum concilio et decreto archiepiscoporum, episcoporum, comitum, aliorumque omnium optimatum, prospiciens, hoc ipsi ecclesiae ac habitantibus in ea, sive pertinentibus ad eam, utile fore non solum in praesenti, sed in futuro elegi sanciendum, atque perpeti stabilimento ab omnibus confirmandum, ut pro Christi honore et amore, et pro reverentia summi apostolorum principis Petri, cujus patrocinio meipsum commisi, et pro devotione [Col. 1202A] et veneratione sanctarum reliquiarum, quas eidem loco contuli, beatorum videlicet apostolorum, martyrum, confessorum, et virginum, ut omnipotens Deus per istorum suffragia sanctorum, depulsis cunctis adversitatibus, cum pacis et honoris sui stabilitate, ac perpetuae tranquillitatis sublimatione, locum illum custodiat, disponat, ac protegat, et pro magnifica dignitate sive regali excellentia ipsius ecclesiae, et pro quiete monachorum ibidem Deo famulantium, tantus honor eidem ecclesiae habeatur in perpetuum et observetur, ut neque nos, neque successores nostri, neque quilibet episcopus, nec quicunque de judiciaria potestate, in ipsam sacram basilicam, vel in manentes in ipsa, vel in homines, qui cum suis terris, vel qualibuscunque substantiis [Col. 1202B] ad ipsam tradere, vel devovere se voluerint, nisi per voluntatem abbatis et suorum monachorum ullam unquam habeat potestatem; sed sit haec sancta mater ecclesia peculiaris patroni nostri domini et magni apostoli ter B. Petri, libera et absoluta ab omni invasione vel inquietudine omnium hominum, cujuscunque ordinis vel potestatis esse videantur. Praeterea aliud constituo atque in perpetuo confirmo ut quisquis fugitivorum, de quocunque loco, pro quacunque, causa cujuscunque conditionis sit, ipsum sanctum locum vel procinctum ejus fugiens intraverit, immunis omnino hanc plenam libertatem consequatur.

Et infra. Hanc igitur chartam meae donationis et libertatis, in die dedicationis praedictae ecclesiae recitari [Col. 1202C] jussi coram episcopis, abbatibus, comitibus, et omnibus optimatibus Angliae, omnique populo audiente et vidente et secundum apostolici Leonis ejusque successoris Nicolai constitutum, excommunicari feci eos qui decretum nostrum infringerent, vel infringi permitterent, quantum in ipsis esset. Quisquis autem successorum meorum hanc donationis libertatem firmiter atque inviolabiliter custodierit, aeterna coronetur claritate, coelestisque regni plena perfruatur felicitate.

Si quis vero, quod absit, eam destruere voluerit, vel hujus nostri decreti contradictor, convulsor, et temerator exstiterit, cum Juda traditore aeterno anathemati subjaceat, nisi Deo et beato suo apostolo [Col. 1202D] Petro digna poenitentia satisfecerit.

Ut ergo haec auctoritas nostris et futuris temporibus circa ipsum sanctum locum perenniter firma et inviolata permaneat, vel per omnia tempora illaesa custodiatur atque conservetur, et ab omnibus optimatibus nostris, et judicibus publicis et privatis, melius ac certius credatur, manus nostrae subscriptione subter eam decrevimus roborare, et idoneos testes adnotare, atque sigillo nostro jussimus sigillari.

Ego Edwardus, Dei gratia, Anglorum rex, hoc privilegium jussi componere, et compositum cum signo Dominicae crucis confirmando impressi.

Ego Edgida regina omni alacritate mentis hoc corroboravi.

    [Col. 1203A] Ego Stigandus, sanctae metropolis Ecclesiae Cantuariae episcopus, confirmavi.
    Ego Eldredus, archiepiscopus Eboracensis Ecclesiae, consignavi.
    Ego Wilielmus episcopus Londoniensis Ecclesiae, ad omnia superscripta consentiens, subscripsi.
    Ego Hermannus episcopus consensi et subscripsi.
    Ego Wulsuvinus episcopus consensi et subscripsi.
    Ego Walterus episcopus consensi et subscripsi.
    Ego Leofricus episcopus consensi et subscripsi.
    Ego Giro episcopus consensi et subscripsi.
    Ego Wultanus episcopus consensi et subscripsi.
    [Col. 1203B] Ego Siwardus episcopus consensi et subscripsi.
    Ego Goduvicius episcopus consensi et subscripsi.
    Ego Agelsius episcopus consensi et subscripsi.
    Ego Eduvinus abbas consensi et susbcripsi.
    Ego Agelwius abbas consensi et subscripsi.
    Ego Leofricus abbas consensi et subscripsi.
    Ego Baldewinus abbas consensi et subscripsi.
    Ego Wulfuvoldus abbas consensi et subscripsi.
    Ego Edmundus abbas consensi et subscripsi.
    Ego Reynbaldus regis cancell. relegi et sigillavi.
    [Col. 1203C] Ego Osbernus regis capellanus.
    [Col. 1204A] Ego Petrus regis capellanus
    Ego Rodbertus capellanus.
    Ego Haroldus dux.
    Ego Eduvinus comes.
    Ego Gud comes.
    Ego Leoffewinus comes.
    Ego Markerus comes.
    Ego Esgarus minister.
    Ego Condius minister.
    Ego Radulphus minister,
    Ego Rodbertus minister.
    Ego Agelnodus minister.
    Ego Wygodus minister.
    Ego Adnothus minister.
    Ego Wulfricus miles.
    [Col. 1204B] Ego Sywardus miles.
    Ego Godricus miles.
    Ego Colo miles.
    Ego Wulsuvardus miles.


Omnes consentientes suscripsimus stabilita apud Westmonasterium, quinto Kal. Januarii, die sanctorum Innocentium, anno Dominicae Incarnationis millesimo sexagesimo sexto, indictione tertia, anno regni Edwardi nobilissimi et clementissimi regis vigesimo quinto.

Ego Alfgeatus notarius, ad vicem Reynbaldi regiae dignitatis cancellarii, hoc privilegium scripsi et subscripsi. [Col. 1204C] In Dei nomine feliciter. Amen.




ANNO MXXXVIII
SANCTUS STEPHANUS HUNGARORUM REX PRIMUS.




[Col. 1203]
SANCTI STEPHANI VITA AUCTORE CARTHUITO AUT CARTHUITIO EPISCOPO.
(Apud Bolland. Acta sanctorum, Septemb. t. I, die 2, p. 563, ex editione Cracoviensi, collata cum ms. Corsendoncano et editione Surii.)





ADMONITIO PRAEVIA.

[Col. 1203D] 1. Varia de hac S. Stephani Vita variorum sunt judicia. Auctor nomen et dignitatem suam statim declarat in praefatione his verbis: »Domino suo Calamanno regi praecellentissimo Carthuitus episcopus,« etc. Verum non addit cujus civitatis fuerit episcopus, neque aliunde id certo constat; quod non mirabimur, modo consideremus paucos ex episcopis Hungariae istius temporis nobis esse cognitos. Tempus scriptae Vitae colligitur ex rege Calamanno, aut Colomanno, ut alias vocatur; scriptam enim fuisse ad Colomannum S. Ladislai successorem, omnes olim existimarunt, atque istud satis certum puto, etiamsi nuper se opponere voluerit Godefredus Schwartzius scriptor heterodoxus, qui anno 1740 libellum edidit sub titulo: »Initia religionis Christianae inter Hungaros Ecclesiae Orientali asserta.« [Col. 1204D] Hic scriptor, cum gloriam conversae Hungariae Latinis ereptam vellet, omnem movit lapidem, ut verisimile faceret Hungaros primo ad fidem adductos esse a Graecis; cumque Vita S. Stephani regis cum illo asserto cohaerere non posset, omnem auctoritatem praedictae Vitae ablatam voluit. Hac de causa contendit, Vitam serius exaratam esse, idque ratiunculis quibusdam ostendere nititur. Singula ejus asserta excutiam diligenter.

2. De tempore Vitae conscriptae, et de rege ad quem scripta, Schwartius, pag. 57, sic loquitur: »Tertio, quemadmodum nullius loci episcopum chartaceus noster Chartuitius se dicit, ita Colomanno regi legendam suam inscribens, insigni iterum hallucinatione, cui regi, auctor non prodidit, vel certe editor Surius monstrum utrinque aluit. [Col. 1205A] Colomannus enim Hungarorum rex, anno 1115 vita functus, intelligi nequit. Decrepitum siquidem in epistola ad regem scriptor se vocat; coaevus hinc Ladislao fuisset, cujus auspiciis anno 1084, vel praecedente, Stephani regis corpus elevatum colendumque publice fuit expositum. Si coaevus erat, absurde de Ladislao ad Colomannum, successorem illius proximum, scripsit: Ladislaus rex, qui tunc ad reipublicae gubernacula sedebat: absurdiusque multo de rebus sua aetate gestis dixisset: Lapidum acervos effecerunt, qui postea longo illic tempore permanserunt; paucisque interjectis: Mira quidem res et nostris temporibus stupenda. Denique quam hodie Transilvaniam vocamus, veteribus Hungaris, etiam in Latinis scripturis, dicebatur Erdely, Andreae II temporibus Ultrasilvania, Bela demum IV regnante, Transilvania. Sed legendarius noster Transilvaniam jam vocat. Quarto, si recentioris aetatis scriptor noster est, quod Timon agnoscit, pluraque id pronuntiata indicare fatetur, atque adeo si Colomannus, [Col. 1205B] non ille antiquior Hungariae, sed Haliciae rex, Belae VI germanus, est intelligendus, cui legenda nostra inscripta sit, plus quam duobus saeculis ab aetate S. Stephani distabat.« Hactenus ille de tempore conscriptae Vitae.

3. Verum rationes suas exposuit Schwartzius stylo longe acerbiori quam solidiori, pluraque peccat contra rectam rationem in oppugnando Carthuitio, quam hic videatur peccasse in scribenda Vita. Vidit ille hallucinationes, monstra, absurda, ubi nihil hallucinationis, nihil monstri, nihil absurdi. Episcopum se nominat Carthuitius, nec addit cujus civitatis; regem vocat Colomannum, nec adjungit cujus regni; si id est hallucinari, aut monstra producere judice Schwartzio, rectius ut judicare discat, legat scriptores praestantissimos, antiquos et neotericos, et cum invenerit id ipsum a plurimis factitatum, errorem modestius corrigat. Nos interim expendamus an alia sint meliora. Intelligi non [Col. 1205C] potest Colomannus S. Ladislai successor, si critico nostro credimus, quia sic decrepitus Carthuitius debuisset coaevus esse Ladislao. Coaevum fuisse Ladislao Carthuitium prorsus existimamus. Supponamus etiam eumdem adfuisse corporis elevationi sub Ladislao factae, quod est incertum, quid inde orietur mali? An auctor non nisi absurde scribere potuit, Ladislaus rex, qui tunc ad reipublicae gubernacula sedebat, quia Ladislao convixerat? Id sane mihi minime apparet. Quin potius judicium illius requiro qui id male additum existimat; neque enim soli Colomanno scribebat Carthuitius, sed posteris etiam, qui Vitam erant lecturi, quique non omnes scituri erant, Ladislaum eo tempore regnas e. Nihilo plus piaculi in verbis illis, quae absurdius scripta vult Schwartzius: Lapidum acervos effecerunt, qui postea longo illic tempore permanserunt. Cur, obsecro, istud recte scribere non poterat Carthuitius viginti annis post rem peractam? An lapides ibi non manserunt longo tempore, si vel solo decennio [Col. 1205D] permanserint?

4. Nihil rursum absurdi est in verbis Carthuitii, quae subjungit: Mira quidem res, et nostris temporibus stupenda. Poterat id apte scribere Carthuitius, etiamsi Vitam scripsisset eodem die quo miraculum fuerat peractum. Equidem non inopte me dicturum existimo, si iisdem fere vocibus Schwartzio respondero: Mira quidem res, et nostris temporibus stupenda, virum, qui eruditus videri desiderat, sperare potuisse se hujusmodi ratiunculis persuasurum orbi erudito, Vitam S. Stephani serius esse conscriptam, quam hactenus passim fuit creditum. Quin imo posteriora illa Carthuitii verba insinuant miraculum mortui resuscitati de quo illa pronuntiat ipsius tempore contigisse. Accipe verba ex Vita num. 37: »Mira quidem res et nostris stupenda temporibus; non prius orare mulier destitit quam filium, quem defunctum collocaverat (apud sepulcrum sancti,) viventem accepit.« Non opponit auctor [Col. 1206A] tempus quo scribebat tempori quo factum erat miraculum, sed tempus suum tempori primaevae Ecclesiae, quo minus rara erat mortuorum resuscitatio; aitque rem esse cum per se miram, tum etiam plane stupendam, quod contigisset suo tempore, quo mortuorum resuscitatio erat rarissima. Insinuat igitur Carthuitius miraculum istud quod factum est post corpus elevatum sub Ladislao, suo tempore contigisse, adeoque ex his verbis recte colligitur, Vitam esse scriptam ad Colomannum Ladislai successorem.

5. Quod demum objicit Schwartzius de Transilvania, quae veteribus Erdely dicebatur, etiam apud scriptores Latinos, quaeque aliquando Ultrasilvania legitur nominata; id solum proferri debuerat, cum saltem speciem aliquam difficultatis habeat, licet difficultas revera non sit magna. In Vita, n. 22, sic legitur: »Veredarium quemdam infra diem et noctem ad Albam Transilvanam praecepit festinare.« Verum Surius ubique dictionem immutans, edidit, [Col. 1206B] ad Albam Transilvaniae, atque illa mutatione occasionem dedit objectioni. Nam scriptor revera Transilvaniam non vocavit; sed Albam cognominavit Transilvanam ad distinctionem alterius, videlicet Albae regalis. Itaque, si nomen Transilvaniae nondum usitatum erat tempore Colomanni, Carthuitius Albam Juliam cognominare potuit Transilvaniam, quia sita erat trans silvas, quae ipsi tandem provinciae nomen dederunt. Deinde, si scriptor Transilvaniam revera nominasset, sicuti male edidit Surius, ex hac voce colligi non posset ipsius aetas posterior; nam provincia illa, quae Erdely etiamnum vernacule dicitur, ab aliis scriptoribus Latinis coepta est dici Transilvania, ab aliis Ultrasilvania. Nomen deductum est a densis silvis quibus cingitur. Quis modo, nisi temere, definiat a quo scriptore primo usurpatum fuerit nomen Transilvania? Aliquis certo primus fuit. Cur igitur non aeque Carthuitius, ac alius quislibet, primum uti potuisset ea voce, si omnino usus [Col. 1206C] fuisset?

6. Porro sicut allatae rationes non probant juniorem esse Carthuitium, sic aliae prorsus persuadent eumdem scripsisse ad Colomannum Hungariae regem. Primam rationem jam dedi n. 4. Alteram desumo ex verbis Surii a Schwartzio item adductis, »rex Ladislaus, qui tunc ad reipublicae gubernacula sedebat,« pro quibus legitur in ms., »rex Ladislaus, qui tunc rempublicam administrabat,« etc. Addidisset haud dubie Hungarorum, aut quid simile, si scripsisset ad alium regem quam Hungarorum. Verum quia episcopus erat Hungariae et ad regem Hungariae scribebat, rempublicam solum vocat, intelligens Hungaricam. At sic apte loqui non poterat ad Colomannum Haliciae regem, qui Hungaricam rempublicam non administrabat. Praeterea Colomannus ille, seu dux, seu rex, Haliciensis in Russia Nigra, paucis solum annis pacifice regnavit, ita ut verisimile non sit Vitam ad eum fuisse conscriptam, praesertim cum multa contineat quae innuunt [Col. 1206D] scriptam esse in Hungaria; nihil vero habeat ex quo colligi possit compositam esse post Colomannum Hungariae regem; nullam enim memorat personam, quae vixit post Colomannum; nullum enarrat factum, quod contigit post ipsum. Verum elevationem corporis sub Ladislao factam, patrataque eo tempore miracula, sic refert cum adjunctis variis, ut inde colligi possit, vel rei gestae praesentem fuisse, vel certe eo tempore vixisse scriptorem. Jam vero Vitam hanc esse scriptam ante Colomanni Haliciae regis tempora, alio argumento sic ostendo. Colomannus Andreae II Hungariae regis filius, ac deinde Haliciae rex, necdum natus erat ineunte saeculo XIII. Ad hunc igitur scribere non potuit Carthuitius, nisi multis anais post canonizationem S. Ladislai, quae facta est anno 1192, secundum antiquae Vitae auctorem, vel anno 1198, si exactus sit calculus Bonfinii: videri haec possunt tomo V Junii, pag. 319. Verumtamen Carthuitius, [Col. 1207A] II. 33, praeclaro quidem elogio ornat Ladislaum; at sanctum non vocat, nec ullo modo ei attribuit aliquid quo insinuat eo tempore fuisse canonizatum, aut cultum ut sanctum. Praeterea, S. Henricus imperator solemni canonizatione sanctis ascriptus erat ante medium saeculi XII, ut apud nos ostensum est tom. III Julii, pag. 715 et 716, nec tamen Henricum sanctitatis titulo laudavit Carthuitius num. 13, sed solum pietatis. At nec Ladislaum, nec Henricum nominasset auctor sine mentione sanctitatis, si post canonizationem eorum scripsisset, cum sanctitatem aliorum omnium qui ante Colomannum Hungariae regem eo donati erant titulo, non reliquerit indictam, ubi de illis meminit, nam aut sanctos vocat, aut beatos, aut quadam circumlocutione sanctitatem indicat. Manifestum igitur id est indicium, Carthuitium scripsisse diu ante Colomannum Haliciae regem, nec alium quaerendum esse Colomannum, cui Vita fuerit inscripta, quam Colomannum [Col. 1207B] Hungariae regem et S. Ladislai successorem.

7. Ex dictis statui debet epocha Vitae conscriptae sub initium saeculi XII, cum Colomannus regnum adeptus sit anno 1095; obierit autem anno 1114, si credimus chronotaxi Joannis de Thwrocz, quam hic excutere non est necesse. Decrepitum se dicit auctor in epistola ad regem, ita ut jam natus esse potuerit anno 1038, quo obiit S. Stephanus. Suppar igitur fuit sancto, et multa potuisset dicere de gestis ipsius ex iis qui fuerant praesentes, si juvenis conscribendam suscepisset hanc Vitam. Joannes Thuroczius mox laudatus in Chronica Hungarorum cap. 27, verisimiliter Vitam hanc laudat hisce verbis: »Geycha vero divino praemonitus oraculo, anno Dominicae Incarnationis nongentesimo sexagesimo nono, quemadmodum in Legenda sancti Stephani regis scriptum est, genuit sanctum Stephanum regem.« Ranzanus ejusdem meminit, multaque [Col. 1207C] ex ea refert in epitome rerum Hungaricarum indice 8. Verum Schwartzius, pag. 59 aliam Vitam designatam a Thuroczio dicit, quia »Legenda Chartuitiana [Col. 1208A] nativitatis annum nullum designat.« Respondeo Vitam citari a Thuroczio non pro anno natali, quem ipse addidit, et quidem minus recte; sed solum pro patris nomine, et divino oraculo, quo praemonitum dicit ex Vita Carthuitiana. Monet eodem loco scriptor ille se non omnia scripturum quae de Stephano et Emerico ejus filio in Vitis eorum relata sunt. Verum, »Nos ea, inquit, quae ab aliis scriptoribus praetermissa sunt, breviter ac summatim scribere intendimus.«

8. Porro, quamvis de aetate Carthuitii non videatur dubitandum, Vita tamen S. Stephani ab eo scripta non caret erroribus, seu naevis aliquot, atque hi a Surio editore aucti sunt, dum Gisela sancti conjux apud ipsum filia vocatur Henrici imperatoris, cujus filia non fuit, sed soror, sicuti revera nominatur in ms. et in editione vetustiore. Error item est in anno emortuali, qui tam in ms. quam apud Surium, dicitur 1034, sed hic etiam error facile [Col. 1208B] irrepere potuit vitio transcribentium, qui non raro numeros corrumpunt. Erratum quoque videtur in nomine ducis Poloniae, quem narrat coronam regiam petiisse a pontifice. Verum errores isti duo posteriores (nam primus certo ejus error non est) tales sunt, ut auctoritatem Actorum non multum minuant, praesertim cum multa in iis relata ex scriptoribus synchronis confirmentur, et alia non pauca ex iisdem fiant verisimilia. Hinc mihi non displicet judicium Bailleti de hisce Actis, nam in Tabula critica ad 2 Septembris Gallice habet quae reddo Latine: »Vita ejus conscripta per episcopum Hungarum, nomine Carthuitium, et dedicata regi Colomanno, non est immunis ab erroribus. Aliunde tamen satis auctoritatis habet, licet auctor abfuerit a tempore sancti.« Recte caetera. At quod ait abfuisse a tempore sancti nimiam insinuat distantiam, cum tantum sexaginta aut septuaginta annis post mortem ipsius scripserit. Idem fere fuit aliorum [Col. 1208C] scriptorum judicium de auctoritate hujus Vitae, et merito.



INCIPIT VITA.
[Col. 1207]


PRAEFATIO.
[Col. 1207C]

1. Domino suo CALAMANNO [(1) 1Kb] regi praecellentissimo CARTHUITUS episcopus, officium spirituale per misericordiam Dei consecutus, post istius vitae terminum felix illud euge sempiternum. Incepturus opus, domine mi, rex inclyte, quod mihi vestro regali praecepto, de bona vita regis Stephani potentialiter injunxistis, diu rebellem ingenioli mei perpessus sum inscitiam, ob hoc praesertim quod [Col. 1207D] Priscianus [(2) 1Kb] auctor grammaticae medullitus mihi notus olim, longe digressus faciem suam, quasi caligine quadam circumfluam, mihi decrepito jam [Col. 1208C] facit obscurissimam. Verumtamen parte ex alia, dum, vestrae dignitatis intuitus reverentiam, incerta gravaret meditatione, tandem omnium virtutum lux et gemma dubietatem anxiae mentis devicit obedientia, cujus forti praesidio deficere in me videns vires, inchoandi operis recepit fiducia [(3) 1Kb] . Sed quoniam saepe fiducialiter acta res invidiae fomitem generat, precor flexis genibus vestrae triumphalis excellentiae sublimitatem, ut manibus regalis defensionis [Col. 1208D] hoc suscipiatis opusculum, ne male sonantium positio dictionum, vel confusi ordinis enormitas, vestrum, cum legeritis, offendat oculum. Quod [Col. 1209A] si aliquod indignum occurrerit offendiculum, malo codicem ut ignis comminuat incendium quam, ut livor ad plenum perveniat oculum. Igitur, quia boni quidquid est ex Conditoris misericordia manat, ex ipsius dono sermo ceptus talia personat [(4) 3Kb] .



CAPUT PRIMUM. Sancti pater, natales visionibus praeviis illustrati, baptismus, regni initia et cura religionis propagandae, victoria de rebellibus, et hinc monasterium S. Martini ex voto fundatum.

2. Omne datum optimum et omne donum perfectum desursum est, descendens a Patre luminum (Jac. I, 17). Hujus Patris datum optimum, et donum perfectum in omnes large proveniens, quia nullum spernit, sed omnes homines vult salvos fieri et ad [Col. 1209B] agnitionem veritatis pervenire (I Tim. II, 4), ad Hungaros usque, quos Christianorum flagellum [(5) 1Kb] quondam fuisse constat, diffusum est. Quod qualiter et quando factum sit, styli officio memoriae commendare congruum duximus. Ea siquidem tempestate qua gens praefata Dei Ecclesiam depopulabatur, erat in ea princeps quidam, quartus ab illo, qui ingressionis Hungarorum in Pannonia dux primitus fuit, (nomen Geysa [(6) 1Kb] ,) severus quidem et crudelis, veluti potentialiter agens, in suos, misericors autem et liberalis in alios, et praecipue Christianos, ritu paganismo licet adhuc quidem obvolutus; tamen appropinquante spiritualis fulgore charismatis, cum omnibus circumquaque positarum provinciarum vicinis de pace coepit attente tractare, ut jam [Col. 1209C] in illo posset agnosci, cujus filius desideraret fieri, secundum dictum Salvatoris nostri, dicentis in Evangelio: Beati pacifici, quoniam filii Dei vocabuntur (Matth. V, 9). Statuit insuper praeceptum cunctis Christianis, ducatum suum intrare volentibus, hospitalitatis et securitatis gratiam exhiberi [(7) 1Kb] . Clericis et monachis potestatem concessit suam praesentiam [Col. 1210A] adeundi, quibus voluntarium libenter aditum praebens orthodoxae fidei semen, pectoris in horto satum, delectabatur germen emittere.

3. Quid plura? Adest tempus coelitus dispositum: credidit ipse cum familiaribus suis, et baptizatus est, et omnes ditioni suae subditos se pollicens Christiano nomine mancipaturum. Cumque nimirum esset sollicitus de rebellibus domandis, et ritibus sacrilegis destruendis, et episcopatibus secundum aestimationem suam, ad profectum Ecclesiae sanctae statuendis, mirabili visione [(8) 1Kb] nocte consolatus est eum Dominus. Fecit astare sibi juvenem delectabilem aspectu, qui dixit ei: Pax tibi, Christi electe; jubeo te de sollicitudine tua fore securum. Non tibi concessum est quod meditaris, quia manus pollutas [Col. 1210B] humano sanguine gestas. De te filius nasciturus egredietur, cui haec omnia disponenda divinae providentiae consilio commendabit Dominus. Hic erit unus ex regibus electis a Domino, corona vitae saecularis commutaturus aeternam. Verumtamen virum spirituali legatione tibi transmittendum, honorificabiliter suscipito, susceptum venerabiliter habeto, exhortationibus ejus non fictum cordis fidelis assensum praebeto. Expergefactus princeps visione stupidus, prius secum, post cum Christi fidelibus et suis pertractans, Deo gratias pavimento manibus expansis, adhaerens, humiliter egit, se principatumque suum cum filio nascituro custodiae illius qui non dormit neque dormitat (Psal. CXX, 4) lacrymis fusis commendavit.

[Col. 1210C] 4. Dum miratur ergo de viro divinitus praedicto, nuntiatur ei beatum Adalbertum, Bohemiensis Ecclesiae pontificem, ad se venturum esse propter conversionem ipsius et fidei non fictae profectum, Domino Deo laudis hostiam oblaturum. Oritur laetitia novis Christi militibus inenarrabilis: dux obviam tironi Christi [(9) 1Kb] cum fidelibus quibusque procedit, [Col. 1211A] honorabiliter eum suscipit, et ut per visum monitus est, modis omnibus obedientiae filium se fore monstravit. Igitur, jubente principe, fit ubique congregatio indomitae [gentis [(10) 1Kb] ] et per sanctum episcopum fuit [(11) 1Kb] , et per suas exhortationes continue convertuntur et baptizantur alumni patriae, statuuntur in multis locis ecclesiae; lux quippe, quae illuminat omnem hominem, tenebris expulsis, in Hungaria coepit enitere, et impleta sunt in ea verba prophetiae dicentis: Gentium populus, qui ambulat [(12) 1Kb] in tenebris, vidit lucem magnam (Isa. IX, 2). Lux lucis invisibilis Christus est, quem tunc gentes videre meruerunt, quando revocatae de tenebris, ipsum verum Deum et hominem esse verum perfecte crediderunt [(13) 1Kb] . Nec hoc silentio pratereundum [Col. 1211B] est quod, ut omnis ambiguitas tolleretur de medio, ne forte praedictae visionis solius viri parum videretur inesse fidei, uxorem ejus, jam appropinquantem partui, tali voluit visione divina gratia consolari. Apparuit namque illi beatus levita et protomartyr Stephanus, levitici habitus ornatus insignibus, qui eam alloqui taliter coepit: Confide in Domino, mulier, et certa esto quia filium paries, cui primo in hac gente corona debetur et regnum, meumque nomen illi reponas [(14) 1Kb] . Cui cum admirans mulier responderet: Quis es, domine, vel quo nomine nuncuparis? Ego sum, inquit, Stephanus protomartyr, qui primus pro Christi nomine martyrium pertuli. Quo dicto, disparuit.

[Col. 1211C] 5. Nascitur interea praedictus a Domino filius principi, quem, secundum prophetam, antequam in utero conciperetur, Dominus novit; et cui, antequam nasceretur, per protomartyrem suum nomen indidit. Hunc Deo dilectus Adalbertus episcopus chrismali baptismate secundum credulitatis suae veritatem intinxit. Nomen sibi impositum est Stephanus, quod alienum a consilio Dei fuisse non credimus. Stephanus quippe Graece corona sonat Latine. Ipsum quidem et in hoc saeculo coronare Deus voluit ad regni potentiam, et in futuro corona beatitudinis semper manentis redimere decrevit, ad percipiendam vitae jugis indeficientem gloriam. Strigoniensi [Col. 1212A] [(15) 1Kb] vero oppido nativitatis exordium habuit, et puer [(16) 1Kb] adhuc scientia grammaticae artis ad plene imbutus est. Crevit infans, diligenti nutritus educatu; qui, transacta pueritia, postquam gradum adolescentiae primum ascendit, et, convocatis pater suus Hungariae primatibus, cum ordine sequenti [(17) 1Kb] , per communis consilium colloquii filium suum Stephanum post se regnaturum populo praefecit, et ad hoc corroborandum a singulis sacramentum exegit.

6. Post haec plenus dierum anno Dominicae Incarnationis nongentesimo nonagesimo septimo [(18) 1Kb] saeculi nequam aerumnas coelesti mutavit gaudio. Et eodem anno beatus episcopus Adalbertus, causa praedicandi verbum Dei, Prussiam ingressus, ibi [Col. 1212B] palma martyrii coronatus est. Post obitum vero patris Stephanus, adhuc adolescens, favore principum et plebis in patris solium laudabiliter profectus [m. actus], et ardentiori animo coepit veritatis propagator existere, quia, quamvis adolescentiae annis floreret, non tamen cor in ore, sed os in corde habebat. Scripturarum divinarum, quibus apprime flagrabat, non immemor, judicium et justitiam in oculis proponebat, et juxta illud Salomonis: Audiens sapientiam sapientior erit, et intelligens gubernacula possidebit (Prov. I, 5). In omnibus itaque mandatis Dei fidelis dispensator existens, apud se coepit meditari qualiter subjectum sibi populum unius Dei cultui manciparet. Sed quia perpendebat id absque vicinarum gentium consideratione [(19) 1Kb] [Col. 1212C] minime fieri posse, pacem cum exterarum provinciarum populis habens [(20) 1Kb] , et fideliter institutam roboravit fidem, ut eo securius, quod in mente tractabat, et in novella plantatione Christianitatis expellere sufficeret. Sed adversarius totius bonitatis, invidiae plenus et malitiae, diabolus, ut sancti Christi tironis propositum disturbaret, intestina bella contra eum commovit, quoniam ejus instinctu plebs gentilis, Christianae fidei jugo colla submittere renuens, cum principibus suis a dominio [(21) 1Kb] ipsius se subtrahere moliebantur.

7. Coeperunt enim urbes ejus desolare, praedia [Col. 1213A] vastare, possessiones depraedari, servos caedere, et, ut caetera sileam, ipsi insultare. Cumque declinare de via sua perversa nollent, nec furor eorum satiaretur, dux ipse confidens de aeterna virtute ad superandam hostium rabiem cum multitudine exercitus sui sub vexillo Deo dilecti pontificis Martini sanctique martyris Georgii processit. Illis forte diebus urbem, quae vulgo Vesprini nuncupatur, obsederunt, et haec ad convicia ejus commoventes, scilicet, ut ibi [forte ubi] ducalis accessus conversatio habebatur, et ibi considerent quo facilior ingressus ad alia praesidia occupanda inveniretur. Ipse vero, divina praeeunte clementia, adversus eos consurrexit, et hic in fide, illi vero tantum in armis confidentes, utrinque decertaverunt. Tandem hostibus victis, et [Col. 1213B] ex parte caesis et ex parte captis et alligatis, dux victor cum suis victoriae dona reportavit. Quapropter de possessionibus eorum, tam in agris quam in villis, sapienter dijudicavit, non sicut quondam Saul, qui devicto Amalech de spoliis ejus, domino prohibente, meliora elegerat; sed, quoniam Pannonia beati pontificis Martini nativitate gloriatur, cujus etiam patrocinantibus meritis Vir Christo fidelis, ut jam dictum est, de hostibus victoriam deportaverat, nihil de rebus eorum ad opus sui reservans, merito cum theophilis consilio [(22) 1Kb] , juxta fundum sancti praesulis in loco, qui Sacer Modus [(23) 1Kb] dicitur, ubi sanctus Martinus, dum adhuc in Pannonia degeret, orationis sibi locum assignaverat, in titulo ipsius monasterium construere coepit, [Col. 1213C] possessionibus et redditibus cunctos sufficienter ditavit, et ipsius suffragio simile fecit episcopis, constituens ex omnibus eorum facultatibus tam strictas decimas dari ut si cui decem liberos habere contingeret, decimam prolem Sancti Martini coenobio daret.



CAPUT II. Cura promovendae religionis, et multorum accessus in Hungariam, constructum monasterium, erecti episcopatus, missus Romam legatus qui coronam regiam multaque privilegia a pontifice obtinet, nuptiae eum Gisela ac pia utriusque opera.

8. Devictis ergo hostibus, Christi miles gaudio [Col. 1214A] spirituali [in ms. speciali] repletus, totius ingenii consilium evangelici decrevit seminis fore receptaculum, eleemosynis et orationibus vacans, frequenter pavimento sanctae domus adhaerens, lacrymis effusis perfectionem propositi sui Deo commisit, volenti ut, qui sine ipso nihil agere valeret, opitulante dispositionis ipsius expletione, bonum quod cogitaverat cum inceptione virtutum ad finem perducere posset. Ad hoc ergo incipiendum et consummandum, quoniam fidelium Christi consultum habebat necessarium, nuntiis et litteris in omnes partes suum divulgavit desiderium. Inde multi presbyteri et clerici, Spiritus Paracleti compuncti visitatione, relictis sedibus propriis, elegerunt pro Domino peregrinari. Abbates et monachi, nil proprium [Col. 1214B] habere cupientes, sub tam religiosi principis moderamine regulariter vivere deliberaverunt. Inter quos vitae regularis Pater Astricus cum suis discipulis advenit, quorum unus, nomine Bonifacius [(24) 2Kb] , in loco Patris abbas deinde constitutus, dum a beato rege causa praedicationis in inferiores Hungariae partes esset missus, in verticem percussus gladio, licet postea superviveret, non est privatus martyrio. Venerunt et alii duo de terra Poloniensi [(25) 1Kb] , eremiticam vitam causa contemplationis eligentes, quorum unus, Andreas nomine, per confessionis meritum angelicis choris est associatus, testibus miraculorum signis per ipsum a Domino factis; alter Benedictus pro Christo sanguine fuso misericorditer laureatus.

[Col. 1214C] 9. Astricus abbas cum suis honorifice susceptus, ad radicem Montis Ferrei coenobium sub titulo sancti Patris Benedicti construxit, et ibi usque hodie congregatio monasterialis disciplina regulari pollens, temporalium sustentatione copiarum ex donativis sancti ducis superabundans, non est alicujus agens, nisi ut suos et aliorum pedes secundum Evangelium quotidianis precibus et lacrymis lavet. Cum his Dei servus princeps Christianissimus, aliquando comiter cum omnibus, aliquando singillatim cum unoquoque eorum, colloquium habens, in tam divinis conspectibus se probabilem reddidit ut [Col. 1215A] omnes militiae suae comites ad veri Dei culturam converteret. Quos vero alienae sectatores viae reperit, minis terroribusque subjugavit, ipsosque secundum ecclesiasticam doctrinam instituens, jugum et legem disciplinae suppositis [(26) 1Kb] cervicibus adhibuit, omnesque immunditias malorum prorsus destruxit.

10. Post haec provincias in decem partitus episcopatus, Strigoniensem ecclesiam metropolim et magistram caeterarum fore constituit. Cognoscens vero prudens dux praedicti Astrici religionem, pontificalis ipsum dignitatis infula decoravit, electione canonica sublimavit, et ei Colocensis episcopatus dignitatem [(27) 1Kb] contulit. Quarto post patris obitum anno [(28) 1Kb] , divina commonente clementia, eumdem [Col. 1215B] Astricum praesulem, qui alio nomine Anastasius dictus est, ad limina sanctorum apostolorum misit, ut a successore sancti Petri principis apostolorum postularet quod [in ms. qui] novellae Christianitati exortae in partibus Pannoniae largam benedictionem porrigeret, Strigoniensem ecclesiam in metropolim suae subscriptionis auctoritate sanciret, et reliquos episcopatus sua benedictione muniret, regio etiam dignaretur ipsum diademate roborare, ut, eo fultus honore, coepta per Dei gratiam posset solidius stabilire.

11. Eodem forte tempore Myscha Polonorum dux Christianam amplexus fidem cum suis, missis ad Romanae sedis antistitem nuntiis, apostolica fulciri benedictione ac regio postulaverat diademate redimiri; [Col. 1216A] cujus petitionem annuens papa, coronam egregii operis parari jam fecerat, quam illi cum benedictione et regni gloria mittere decreverat. Sed quia novit Dominus qui sunt ejus (II Tim. II, 19), qui duobus per apostolos in apostolatus ordinem sorte electum Matthiam praetulit, et apostolicum fecit supplere numerum (Act. I, 26), illa corona ipsum decoravit, postmodum eumdem felicius decoraturus aeterna. Praefixa itaque die, qua parata jam corona praedicto Polonorum duci jam mittenda fuerat, nocte, quae praecedebat, papae per visum Domini nuntius astitit, cui et dixit: Crastina die, prima diei hora, ignotae gentis [(29) 1Kb] nuntios ad te venturos esse cognoveris, qui suo duci coronam a te regiam cum benedictionis apostolicae munere flagitabunt. Coronam [Col. 1216B] ergo, quam praeparari fecisti, eorum duci, prout petierint, cures sine contradictione [(30) 1Kb] largiri; sibi enim eam cum regni gloria pro vitae suae meritis scito deberi.

12. Juxta ergo hujus visionis modum praescripta sequentis diei hora praesul Astricus ad papam pervenit, qui officium injunctum sibi prudenter exsequens, et sancti ducis gesta referens ordine ab apostolica sedeque [(31) 1Kb] promptissimus insignia postulavit, indicans eum dignum tali honore et dignitate [al., dignitati mendose] qui plures gentes [(32) 3Kb] per Dei adjutorium sibi subjugasset, et multos infideles per suam potentiam ad Dominum convertisset. Quibus auditis, valde gavisus Romanus pontifex, cuncta, prout fuerant postulata, benigne concessit, crucem [Col. 1217A] insuper anteferendam regi, velut in signum apostolatus, misit [(33) 1Kb] : Ego, inquiens, sum apostolicus, ille vero merito Christi apostolus, per quem sibi tantum populum Christus convertit. Quapropter dispositionem ejusdem, prout divina gratia ipsum instruit, Ecclesias Dei simul cum populis vitaque jure ordinandas relinquimus [(34) 1Kb] . Impetratis ergo omnibus, prout petiit, praesul Astricus laetus ad propria remeavit, secum ferens propter quod incoeptum iter prospere peregerat.

13. Benedictionis ergo apostolicae litteris cum corona et cruce simul allatis, praesulibus cum clero, comitibus cum populo laudes congruas acclamantibus, dilectus Deo Stephanus rex unctione chrismali perunctus, diademate regalis dignitatis feliciter [Col. 1217B] coronatur. Post acceptum regalis excellentiae signum, qualis vitae vir [(35) 1Kb] et discretionis fuerit, cum episcopis et primatibus, Hungariae statutum a se decretum [(36) 1Kb] manifestum fecit. In quo scilicet uniuscujusque culpae contrarium dictavit antidotum, et ut pacis, per quam Christus orbem coadunavit, se fore [(37) 1Kb] probaret filium, quod nullus alium hostiliter invaderet, nemo vicinum sine judicii examinatione laederet, viduas et orphanos nullus opprimeret, subscriptione foederis non pereuntis posteris suis reliquit stabilitum. Ad consortium vero praecipue causa sobolis propagandae, sororem [(38) 1Kb] Romanae dignitatis Augusti, videlicet [ms., scilicet] Henrici, qui ob mansuetudinem morum Pius est appellatus, Gyslam nomine [(39) 1Kb] , sibi in matrimonio [Col. 1217C] [ms., matrimonio sine in] sociavit, quam unctione chrismali perunctam, gestantem coronam regni sociam esse constituit. Quae qualis erga Dei cultum orandum [(40) 1Kb] exstiterit, quam [(41) 1Kb] frequens et benedicta circa Dei servientium congregationes apparuerit, multarum ecclesiarum cruces, vel vasa vel paramenta, opere mirifico facta vel contexta, usque hodie testantur. Prae cunctis tamen domus episcopatus Vesprimensis, quam ipsa a fundamento coeptam, omnibus sufficientiis ad servitium Dei in auro et argento vestimentisque multiplicibus nobiliter adornavit.

14. Ipse vero Rex episcopia nuper incoepta, tam videlicet archiepiscopalem quam omnes episcopales [Col. 1217D] ecclesias, amplissimam singulis assignans dioecesim, [Col. 1218A] et unicuique semper praeficiens idoneum praesulem, simul et abbatis praediis, curtis, et familiis, et redditibus, regaliter disposuit, crucibus et vasis aliisque supellectilibus, ad ministerium Dei pertinentibus, secundum quod unicuique opus fuit, sufficienter decoravit; et singulis annis, quoad vixit [(42) 1Kb] , munera et oblationes semper augebat, ne aliquid extrinsecus quaererent qui officio sanctuarii praeerant. Monachorum vitam et conversationem, nunc per alios, nunc per seipsum, explorando diligenter examinabat, torpentes arguens, vigiles sub dilectione constituens, canonicorum ministerium episcoporum providentiae sub testimonio Christi et Ecclesiae commendabat, secundum Apostolum, omnibus omnia factus, ut omnes lucrifaceret (I [Col. 1218B] Cor. IX, 22).

15. Eodem tempore in monasterio Sancti Martini erat monachus quidam, Sebastianus nomine, cujus probabilis vita, et devota in Dei servitio religio habebatur: hunc rex venerabilis miro amore coepit diligere, quia quanto quis religiosior tanto ei erat acceptior. Illum ergo ob vitae merita pontificali honore dignum judicans, regendo Strigoniensi archiepiscopatui eum praefecit. Et quoniam flagellat Deus omnem filium quem recipit, praedictum Sebastianum, ad probandam ipsius patientiam, corporalium oculorum lumine [(43) 1Kb] ad tempus privavit. Sed ne novellus in fide grex absque pastoris regimine a recti tramitis proposito deviaret, per consensum [Col. 1218C] Romani pontificis saepe dictum Astricum Colocensem episcopum in illius locum substituit. Evolutis deinde trium annorum circulis, Sebastianus, ex Dei misericordia recepto lumine, rursum per apostolici consilium suae sedi restitutus est, et Astricus ad suam Ecclesiam, videlicet Colocensem, cum pallio rediit.



CAPUT III. Pietas in beatam Virginem, structa ornataque donis. Et privilegiis ecclesia Albae regalis, fundationes piae Hierosolymis, Romae, Constantinopoli; misericordia et liberalitas regis, ejusdemque mirabilia.

16. Erat interea rex idem fidelis in omnibus actibus suis, Deo perfecte deditus per votum et oblationem, [Col. 1218D] semetipsum cum regno suo sub tutela perpetuae [Col. 1219A] Virginis Dei genitricis Mariae precibus assiduis conferens, cujus gloria et honor tam celebris inter Hungaros habetur quod etiam festivitas Assumptionis ejusdem Virginis, sine additamento proprii nominis, ipsorum lingua dies Dominae vocitetur. Et ut majorem defensionis misericordiam consequi valeret, in ipsa regalis sedis civitate, quae dicitur Alba, sub laude et titulo ejusdem Virginis perpetuae famosam et grandem basilicam opere mirifico, celaturis in chori pariete distinctis, pavimento tabulis marmoreis strato, construere coepit; quam qui videt, veritati testimonium perhibet verborum nostrorum, innumerabilia palliorum [et] paramentorum ibi esse genera, tabulas circa altaria plures auro purissimo fabricatas, lapidum [al., mendose, lapidis] [Col. 1219B] series pretiosissimorum in se continentes, ciborium arte mirabili supra mensam Christi erectum, cameram omni genere vasorum crystallinorum [al., crystallorum], onychinorum, aureorum, argenteorum pleniter refertam.

17. Tanta venustate suprascriptam ecclesiam in propriam capellam rex sibi retinens, tali eam libertate dotavit ut nullus episcoporum in ea juris quidquam haberet; in die etiam absolutionis et consecrationis chrismatis, cuicunque episcopo vel injungeret rex ibi praesens, vel illuc mitteret absens, poenitentes in ea absolveret, et chrisma consecraret; divina quoque Missarum solemnia, si regem ibi esse praesentem contingeret, ille tantum [al., tamen] [Col. 1219C] celebraret episcopus, cui rex, consentiente cum fratribus praeposito, celebrare juberet. In regis autem absentia, absque praepositi et fratrum licentia, episcopus vel missas celebrandi, vel cujuslibet episcopalis officii exercendi, sibi licentiam non usurparet. Praeterea eumdem ecclesiae populum instituit esse tam liberum, ut nihil decimarum cuidam episcopo dare deberet, sed praeposito soli et fratribus, prout ab eo institutum est, servitium exhiberet [(44) 1Kb] .

18. Deinde servus Dei, quae tunc acquirere poterat, omnia Christo, quae ex ipsius dono fluxerant, conferre studuit, et [Surius ut] qui eum gloria et honore mundi praesentis dignum fecerat, coelestis patriae civibus clementer associare dignaretur. Legimus [Col. 1219D] in prophetiis de apostolis scriptum quod In omnem terram exivit sonus eorum, et in fines orbis terrae verba eorum (Psal. XVIII, 5). Hoc non solum de duodecim, sed de omnibus a Deo missis ad evangelizandum dictum esse probatur, quorum fide, verbis et moribus incrementum parit Ecclesia. De quibus iste Christianissimus rex non minimus fuisse [Col. 1220A] comprobatur, qui bonae voluntatis et operis famam, quam in aedificandis ecclesiis in amplitudine proprii juris [(45) 1Kb] exercuerat, in longe positas terras et urbes famosissimas disperserat. Construxit enim in ipsa conversationis Christi secundum humanitatem civitate Hierusalem monachorum coenobium, quod praediis ditavit et vineis, ad victum quotidianum copiam ministrantibus. In capite quoque mundi, Romae, sub titulo protomartyris Stephani duodecim [in ms. duodecimam] canonicorum congregationem, cunctis pertinentiis abundante [al., abundantem] statuit, et materiam in circuitu lapide muratam, cum domibus [(46) 1Kb] , et hospitiis Hungarorum, orationis causa beati principis apostolorum Petri limina quaerentium, condidit. Ipsam quoque regiam urbem [Col. 1220B] Constantinopolim beneficiorum munere non privavit, quam ecclesia mirifici [al., mendose mirifice] operis cum necessariis omnibus suis donavit. Merito ergo infra terminos suae dominationis nomen adeptus est Apostoli, et quamvis super se evangelizandum non assumpsit officium praedicatorum, tamen dux et magister ejus, tutaminis et sustentationis instituit solatium.

19. Inter omnia supernae miserationis beneficia, beato regi divinitus concessa, prae omnibus sunt illa miranda, scriptis commendanda, quae locum primum obtinent ad aeternae vitae gaudia promerenda, misericordia scilicet et veritas. In omnibus enim factis suis felicibus illud intendebat esse praecipuum, quod [Col. 1220C] ex Evangelio fideli pectoris contemplatus est vi super veritatis ipsius testimonii [(47) 1Kb] dicentis: Beati misericordes, quoniam ipsi misericordiam consequentur (Matth. V, 7), et in alio loco: Date, et dabitur vobis (Luc. VI, 38). Tantis igitur miserationibus, et pietatis brachiis Christi pauperes, imo Christum ipsum, amplexatus est, quod nullus unquam hospes et peregrinus ab eo sine benignitatis alicujus solamine tristis abscessit. Ad revelationem egenorum quotidianas expensas indeficienter fieri constituit, nocturnas vigilias in lavandis Christi fidelium pedibus, et in abscondendis in sinu pauperum eleemosynis, agiliter et hilariter transigere solebat, egenum Christum in membris suis consolari deliberans temporaliter, ut ipse vitae coelestis cameram cunctis [Col. 1220D] delectamentis refertam inveniens, jucundari mereretur aeternaliter.

20. Quadam vero nocte spirituali monitu tactus, nemine sciente, solus plenum homo Dei gerens sacculum, Christi pusillum gregem (Luc. XII, 32) solito more perrexit visitare; statimque pauperes distribuendae coelestis thesauri pecuniae disturbantes [Col. 1221A] initium, viri Dei meritis evulsione barbae praebuerunt testimonium. Ob hoc gaudio perfusus maximo miles Christi, se contulit ad beatissimam Creatoris [in ms. mendose Creatorem] omnium Genitricem, prostratus terrae gratias agens, sic exclamavit: Regina coelestis et mea, quem tu Regem statuisti milites tui sic honoraverunt. Si ab aliquo adversario mihi fuisset hoc illatum, meam injuriam per tuum ulciscerer adminiculum. Sciens ergo, Domina, hanc aeternam mihi tribui felicitatem, nimis exsulto, gratias agens Salvatoris verbis consolatoriis, quibus discipulos suos consolatus est, dicens: Capillus de capite vestro non peribit (Luc. XXI, 18). His dictis, se vir Dei coelesti gratia percipiens visitatum, et spirituali chrismate perfusum, cordis januas opem [Col. 1221B] credentibus [forte petentibus] nunquam claudere decrevit, sed per se deinceps, et per alios, praecipue tamen per Christi servos et familiares, clericos scilicet et monachos, coelitus sibi datas facultates in aeternis thesauris per manus pauperum fecit collocari.

21. Hujus rei testimonium quamplures exhibent, sed ex his unus in aeternum cum ipso coelestis vitae particeps, monachus ex saeculari nobilitate conversus, et eremita, beatus Guntherus, qui hac liberalitate charitativi principis illectus, saepius eum de terra Bohemicorum visitare [adde cum Surio solebat]. Quoties enim [in ms. etiam] curiam ipsius adventus sui fulgore perlustravit, cura regni sub manu sua [Col. 1221C] posita, peregrinis et indigenis, viduis et orphanis, coenobiis et ecclesiis re distributa, quam continebat [in ms. consentiebat], in brevi fuit examinata [(48) 1Kb] . Ad nutum etiam ejusdem servi Dei rex Deo devotus monasterium, quod Beel nuncupatur, incipiens, hominibus ditavit; ubi monachus Gerardus de Venetia veniens, vitam contemplativam agere coepit, qui constitutione divina pontifex electus, post obitum sancti regis, instante disturbatione [(49) 1Kb] Christianitatis, lapidatus, per donum gratiae spiritualis dignus effectus est consortio martyrum.

22. Nec hoc praetereundum aestimo quod in viro Dei quanti meriti post obitum foret, divina virtus in vita sua demonstrare voluit. Quippe quoties alicujus hominis infirmitas auribus suis diffamata fuit, [Col. 1221D] sibi pro medicina, quam tunc in praesenti poterat habere, particulam panis, pomi [(50) 1Kb] , vel herbae redolentis, [Col. 1222A] mandans, ut sanus surgeret, transmisit, et Dei propitiatione verbum ipsius comitante, statim sospitatem recepit. Post gloriosam ad coelos Ascensionem, et mirabilem in Patris dextera confessionem [lege consessionem] Salvator noster paucis corporaliter apparuisse perhibetur, per visionem vero multos consolatus, futurorum eos praescios esse docuit; quod et huic sancto Regi contigit. Quadam namque nocte repente per revelationem quandam [in ms. mendose quidam] expergefactus, veredarium quemdam infra diem et noctem ad Albam transilvanam [(51) 1Kb] praecepit festinare, et omnes in rure manentes ad munitiones civitatum, quam citissime posset, congregare. Praedixit enim superventuros Christianorum hostes, videlicet, cui tunc Hungaris [Col. 1222B] inimicabantur, Bessos, et possessiones eorum depraedaturos. Vix nuntius mandata regis complevit, et ecce Bessorum inopinata calamitas incendiis et rapinis cuncta devastavit, per revelationem Dei, meritis beati viri concessam, animabus omnium salvatis per receptacula munitionum.



CAPUT IV. Bellum a Conrado imperatore illatum mira Dei providentia cito finitum, crebra sancti oratio et raptus, insigne severitatis exemplum, morbus regis et obitus filiorum, virtutes variae.

23. Accidit post hoc, defuncto beati regis amico, Romanae dignitatis Augusto Henrico Pio [(52) 1Kb] , Conradum imperatoriae dignitatis coronam per Germanorum [Col. 1222C] electionem assumere: qui destructa pacis tranquillitate totius Theotoniae [(53) 1Kb] manu coadunata, Pannoniae terminos hostiliter conatus est invadere. Contra quem rex consultum [in ms. consilium] habens episcoporum et principum, ad tuendam patriam armatos totius Hungariae extraxit. Prius tamen recolens, se nihil posse sine Christi suffragio, manus et cor levans ad aethera, dominae suae perpetuae Virgini, Dei Genitrici, matri suas injurias commendans, talem erupit in vocem: Si placet tibi, Domina mundi, tuae partem haereditatis ab inimicis [(54) 1Kb] devastari, et novellam plantationem Christianitatis aboleri, non meae, precor, imputetur desidiae, sed potius dispositioni voluntatis tuae. Si pastoris culpa quid meretur, ipse luat, insontibus [Col. 1222D] parce, precor, omnibus. His dictis, quasi consolatus ab ipsa, fiducialiter adversus hostes iter arripuit. [Col. 1223A] Altera mox die nuntius ad unumquemque ducem Germanorum, et in castra Theotonicorum [ms. Teutonicorum] ab imperatore [(55) 1Kb] venit, qui eis redeundi mandatum detulit. Regredientibus [(56) 1Kb] adversariis, vir sanctus respectu miserationis Dei se visitatum intelligit, Christo suique [(57) 1Kb] Genitrici terrae prostratus gratias egit; cujus se cum regni provisione tutamini precibus assiduis commendavit. Imperator vero, suorum tam repentina perterritus defectione, sciscitans qualiter res facta fuerit, cum nuntium reversionis eorum non suum fuisse veraciter sciret, per consilium divinitatis, ad corroborandam regis fidelissimi spem, factam non dubitavit, super dehinc ab invasione regni ejus timore Judicis aeterni retentus, abstinuit.

[Col. 1223B] 24. Idem quoque rex, beata sollicitudine regalium dispositione occupatus, tempus diurnum colloquiis et consiliis transignans, per noctis silentium vigiliis et orationibus instare, comtemplationi vacare, lacrymas fundere, Deum alloqui precibus, operam dedit, justique Judicis moderationem super quotidianas judiciorum discussiones misericorditer descendere flagitabat. Quod cum sedulo spiritualis desiderii frequentaret officio, nocte quadam, templo Dei longe remoto, (descenderat quippe cum illo suo magno et nobili comitatu, fixis tentoriis in campestris amplitudinis loco,) caeteris sopore depressis, surgens a lecto cubiculum cordis ingressus, genibus flexis, solo labiorum motu aeternae miserationis [Col. 1223C] januam gemitibus et lacrymis pulsabat. Cumque diutius deprecationibus insisteret, Domini sui regis aeterni ministris ad suscipiendas preces ejus convenientibus, papilio super eum extensus a terra levatus tam diu pendere coepit in aere, donec vir Dei ad se reversus a contemplatione, spiritum relaxavit ab oratione. Quod licet invisibiliter illi soli, qui res novit, antequam fiant, suique secreti consciis angelis fuisset cognitum, cuidam tamen magnae simplicitatis et innocentiae [in ms. innocenti] viro, qui tunc simili forsitan instabat operi, est manifestatum; quem rex sanctus, arcani simul sui conscium esse per Spiritum sanctum edoctus, ad se vocatum blandis prius sermonibus, quid vidisset sciscitabatur. Postea ne cui patefaceret, quoadusque [Col. 1223D] ipse viveret, interminatus est.

25. Fama nominis sui in auribus multarum gentium saecularium diffusa, et judiciis oris [(58) 1Kb] sui celebri laude ubique innotescentibus, sexaginta viri [Col. 1224A] Bessorum, quorum superius mentionem habuimus, cum universo apparatu suo, videlicet auri et argenti copiositate, multaque varietate ornamentorum, curribus onustis de partibus Hungariae [(59) 1Kb] egressi, ad regem venire volentes, terminis Pannoniorum appropinquaverunt. At multi servorum, quorum cereus est animus flecti in vitium, malignitatis suae face succensi [al., succensae, mendose], obviam illis exierunt, quosdam gladio percusserunt, omniaque, quae eorum fuerant, auferentes, vacuos et semiviventes reliquerunt. Illi vero regi quid actum, quidve perpessi sunt reservantes, iter quod coeperant peregerunt, et ad eum properantes genibus ejus se advolverunt. Quibus visis: Quae causa, inquit, malorum? Mi domine, referunt, nos servi tui nihil mali [Col. 1224B] machinantes, ad audiendam judiciorum tuorum [tuorum non est in ms.] veniebamus disciplinam, et quorumdam manibus, quam nobiscum ferebamus, pecunia absque delicto omnium nostrum ablata est. Insuper apprehensos aliquos ceciderunt, et vita vix comite venimus, ut nuntiaremus tibi. Rex, ut erat prudentioris animi, non vultu, non verbis minatus est eis [eis abest a ms.]; sed sustinens, ut scribitur, prudens spiritum [(60) 1Kb] reservat in posterum, misit ocius ad illum, sub quo militabant, tribunum, et die constituto omnes perditionis viros jussit conspectibus suis praesentari. Factum est, ut imperaverat, et ad discutiendum in praesentia sui constituti sunt. Quos alloquens: Cur, inquit, legem praeceptorum Dei transgredientes, non intellexistis misericordiam, [Col. 1224C] et viros innocentiae condemnastis? Sicut fecistis, ita faciet Dominus vobis coram me hodie; transgressores enim legis feriendi sunt. Accepta sententia, educti sunt, et per omnem regni ingressum duo et duo suspendio perierunt [(61) 1Kb] ; quod ob terrorem incutiendum reliquis, zelo eum justitiae fecisse credendum est, ut, quia regnum omnibus hospitibus potens asylum esse volebat, sic liber omnibus introitus esset ut nullus ingredientem quemlibet in aliquo laederet, vel molestare praesumeret; quod et factum est. Nam, quoad vixit nullus cuilibet hospiti quidquam molestiae inferre praesumpsit.

26. In beato quoque rege constat apostolicum [Col. 1224D] illud impletum, quod legitur: Quoniam per multas tribulationes oportet intrare in regnum coelorum (Act. XIV, 21); et in libro Sapientiae: Quos diligit Deus, castigat, et pater flagellat omnem filium, [Col. 1225A] quem recipit (Prov. III, 11; Hebr. XII, 6). Multis enim modis correctioni divinae succubuit, tribus annis infirmitate continet laborem [(62) 1Kb] . Postquam inde propitiationis Dei medicamine convaluit, tamen judicio aeterni persecreti consilii, quamdam examinationem in filiorum suorum obitu sibi sensit immittere [in ms. mittere] verbera, quos in ipsis infantiae gradibus infantes, qui dedit, abstulit [(63) 1Kb] . De quorum morte moestitiam obortam genitor propter amorem filii superstitis, bonae indolis pueri Emerici compescuit, solatium quem quasi jam unicum caro diligens affectu, precibus Christo quotidianis, et ejus genitrici Virgini perpetuae commendavit. Hunc sibi fore superstitem, hunc regni haeredem, votis omnibus desideravit, et ut efficax fieret [Col. 1225B] ad tenenda tanti regiminis gubernacula virorum documentis orthodoxorum, usu lectionis quotidianae, fecit auditum utrumque [(64) 1Kb] praebere. Ipse quoque paternae dilectionis ardore compunctus, libellum [(65) 1Kb] sibi de institutione morum composuit, in quo fideliter, et diligenter verbis eum admonitionis spiritualis [ms. specialis] alloquitur, instruens qualiter ante omnia debeat observare fidem catholicam, confirmare statum ecclesiasticum, honorem impendere dignitati pontificum, principes et milites diligere, judicium observare, patientiam in omnibus actibus habere, hospites benigne recipere, benignius [al., benignus] nutrire, sine consilio nihil agere, majores suos semper ante oculos ad exemplum statuere, orationis officium frequentare, pietatem [Col. 1225C] et misericordiam cum caeteris virtutibus possidere.

27. Talibus et his similibus disciplinis institutus juvenis praeclarus, ad nutum dispositionis aeternae, cui cuncta subjacent, obediendo 1031 Dominicae Incarnationis anno vitam hanc exitialem commutavit, sempiterno [al., mendose sempiternam] supernorum civium adjunctus contubernio, cujus animam ipsa transitus sui hora cuidam episcopo Graecorum [(65*) 1Kb] , sanctae conversationis viro, revelatum est deferri per angelos ad coeli palatia. Verum quia pro sanctitatis suae meritis, summo ab omnibus diligebatur affectu, ortus est ingens luctus omnium, sed maxime principum, inter quos pater desolatus grave traxit [ms., contraxit] suspirium; videns enim se [Col. 1225D] solum sine spe posteritatis derelictum, pietatis affectum [Col. 1226A] [forte affectu] doluit, sciens vero scriptum: Non est sapientia, non est prudentia, non est consilium contra Dominum (Prov. XXI, 30): »Neminem propter obitum charorum nimium debere contristari,« deposito moerore [(66*) 1Kb] , se contulit totum ad quaerendam largitatem misericordiae divinae, coenobiorum et Ecclesiae ministris, monachis et clericis diversis eleemosynarum donis consolatus [forte consolatis], expensam totius sumptus, quam tunc habere poterat, peregrinis, viduis, et orphanis erogat. Exterarum etiam monasteria provinciarum munificentiae regiae donis innumeris per nuntios suos saepe visitavit.

28. Gravedinem morum [(66*) 1Kb] , quam in juventute receperat, usque ad finem vitae tenuit. Vix unquam [Col. 1226B] ad risum labia movit, recolens scriptum: Risus dolore miscetur, et extrema gaudii luctus occupat (Prov. XIV, 13); semper sic apparens ac si ante Christi tribunal staret, interioris [(67) 1Kb] oculis ejus praesentiam vultu sereno conspiciens, Christum in ore, Christum in corde, Christum in cunctis actibus se [se abest ms.] gestare demonstravit. Diem ultimum semper ante oculos cordis statuens, toto mentis desiderio inter patriae coelestis cives, quasi quodam [al., quondam] angelicae conversationis habitu cupiebat habitare. Cunctis Deo placitarum virtutum generibus adornatus in sanctitate et justitia, coram ipso omnibus diebus vitae suae conversari decrevit, ut in eo jam ceu quaedam futurae glorificationis species clarescere videretur.



CAPUT V. Morbus, et in eo detecta conspiratio quorumdam; beatus obitus, sepultura, decreta corporis elevatio, ac mirabilia in apertione sepulcri facta.
[Col. 1226C]

29. Post non multum temporis aegrotationem incurrit, qua postmodum corpore excessit, longaque languoris molestia ingravescente, in pedibus stare nequibat. Videntes autem quatuor nobilissimi palatinorum diu graviterque laborantem (nam ipsi in perfidia cordis adhuc errantes consilium iniquitatis duxerunt, occasumque ejus in mortem conati sunt tractare), jam die advesperascente, antequam in domo lucerna accenderetur, unus eorum audacter sub obscuro ingressus est, et ad jugulandum regem [Col. 1226D] ensem nudatum sub chlamide tegebat. Dum pedem [Col. 1227A] inhiberet ubi rex quiescebat, revera coelesti impulsu gladius corruit, percussusque terram [(68) 1Kb] tinnitum reddidit. Statim rex audiens causam requisivit, cum quid fuerat praesciebat. Ille vero anxius corruit, consilium furoris sui recognovit, doluit, accessit, procubuit, vestigia amplexatus est, se deliquisse confessus, sibi indulgeri precatus est. Veniam quaerenti, non avertit faciem, facile dimisit. Denique jussu regis homicidae illi inventi sunt, et adversus eos judicio [forte judicia] locutus, digna eos multavit sententia.

30. Tandem per misericordiam Dei dignus centuplicari retributionis bravio, tactus febri, cum sibi diem transitus imminere non ambigeret, accersitis [Col. 1227B] episcopis et primis palatii de Christi nomine gloriantibus, primum cum eis tractavit de substituendo pro se rege. Deinde paterne monuit illos catholicam fidem observare quam acceperant, amare justitiam, vincula supernae charitatis diligere, et charitati operam dare, humilitatis studio invigilare, prae [ms. pro] omnibus vero novellae Christianitatis plantationi [al., plantationem] custodiam adhibere. His dictis, manus et oculos levans ad sidera, sic exclamavit: Regina coeli, reparatrix inclyta mundi, tuo patrocinio sanctam Ecclesiam, cum episcopis et clero, regnum cum primatibus et populo sub tuis precibus committo: quibus ultimum valedicens, manibus tuis animam meam commendo.

31. Instabat tunc solemnitas praecipua, celebris [Col. 1227C] angelis et hominibus, dies Assumptionis Mariae, in cujus gaudio dissolutio sui corporis fieret, misericordiae spem majoris [ms. majorem] se sperans habiturum precibus [(69) 1Kb] ; haec spiritualibus postulavit suspiriis, et lacrymis obtinuit. Aderat ergo felix illa dies, per ejus obitum felicior mox futura, circumstabat cum clero paternitas episcoporum, cum [Col. 1228A] manu ministrorum principalis chorus comitum. Ubi rex dilectus in medio jacens, accepta unctione spiritalis sacramenti, sanctam animam, corporis et sanguinis Domini nostri Jesu Christi viatico recreatam, anno Dominicae Incarnationis millesimo tricesimo quarto [(70) 1Kb] , in manus perpetuae Virginis et sanctorum angelorum, aeternae quietis beatitudini inferendam tradidit. Factus est planctus maximus suorum, gaudium angelorum; sed hic planctus postea versus est in laetitiam [(71) 1Kb] sempiternam, tam nascentium quam et viventium populorum.

32. Ad exsequias funeris ejus ex omnibus Pannoniae plagis concurritur, corpus ad sedem regalem, Albam videlicet civitatem, deducitur. Et quoniam ecclesia Beatissimae Virginis, ab ipso constructa, [Col. 1228B] nondum erat dedicata, merito consilio statutum [(72) 1Kb] pontifices, prius basilicam sanctificare, deinde corpus terrae commendare. Perfecta dedicationis solemnitate, corpus sanctum in medio domus sarcophago candidi marmoris imponitur, ubi per annos plures, Dominus per ipsius merita multis incommoda patientibus, febricitantibus, afflictionem et miseriam suam proclamantibus, judiciumque portantibus, beneficia praestitit innumera [(73) 1Kb] . Saepe per noctem melodia, cantantibus angelis, a multis audiebatur; frequenter odoris suavissimi dulcedo per latera templi dispergebatur. Qui [(74) 2Kb] cum ita corpus beatum in loco eodem quadraginta quinque annis mirae dispositionis secreto, qui in sanctis suis [Col. 1228C] praedicatur mirabilis, gravedine pressum, et in pulverem redactum. Et hoc tempore praedestinato declarari dignus, et in resurrectionis die gloriosus renovari meretur, hoc cor suum resipuit, quid designet oculis spiritualibus [ms. supernaturalibus] delectat intendere, quod [ms. qui] sine praeordinationis die affectu divino factum non aestimamus. Forsitan [Col. 1229A] quaedam [ms. quemdam] in ipso, terreni pulveris aspersione, igne divinae examinationis [ms. excommunicationis] purificandam remanserat, sine qua [ms. quo] regnantes, quasi quodam jure potentiale vitam praesentem vix aut nullatenus ducere queant.

33. Interjectis [(75) 1Kb] itaque quadraginta quinque annis, cum [(76) 1Kb] ad praestanda per eum mortalibus misericordiae suae beneficia, Sancti sui jam vellet Deus merita declarare, Romanae sedis institutione, apostolicis litteris sancitum est ut eorum corpora elevari deberent, qui in Pannonia Christianae fidei jacentes [al., mendose jacentes] semina, sua eam praedicatione, vel institutione ad Dominum convertissent. Adveniente vero tempore declarationis ejus, [Col. 1229B] et laudibus gratiae ejus, quam per ipsum gens Hungarica promeruit, in mundo divulgandae, rex Ladislaus [(77) 1Kb] , qui tunc rempublicam administrabat, universa morum honestate praeclarus habitus, et virtutum fulgore conspicuus, laudibus et servitio Dei perfecte deditus, Spiritus Paracleti perlustratione tactus, habito consilio cum episcopis et primatibus, et totius Pannoniae sapientibus, triduanum cunctis indixit jejunium, ut quod communi Catholicorum utilitati, Spiritus sancti donis animarum et corporum salutem operantibus, videtur fore proficuum communi cunctorum deprecatione, jejuniis et eleemosynis fundata, per manifestationem signorum deberet esse quaerendum.

34. Sed ut ostenderet Dominus quantae misericordiae [Col. 1229C] rex sanctus fuerit, adhuc mortali vivens in corpore, quam jam cum Christo regnasse [forte regnans] demonstrabat, ad hoc prae caeteris operibus approbare [(78) 1Kb] , cum triduo ejus corpus totis viribus elevare satagerent, nulla de loco suo potuit arte moveri. Quo namque tempore, exigentibus culpis, inter praedictum regem Ladislaum et fratrem [(79) 1Kb] ejus Salomonem gravis orta seditio fuerat, ob quam Salomon captus in carcere tenebatur. Cum ergo pro elevando corpore frustra conaretur, quaedam inclusa juxta ecclesiam Sancti Salvatoris sumlui [Col. 1230A] [(80) 1Kb] , nomine Charitas, cujus vitae celebris tunc temporis opinio ferebatur, revelatione sibi coelitus facta, regi mandavit eos incassum niti et non posse transferre sancti regis pignora, donec Salomoni a carcerari absoluto custodia, libera indulgentia praeberetur. Illo itaque e carcere producto, et triduano iterato jejunio, cum ad transferendas reliquias sacras tertia die ventum fuisset, lapis ingens superpositus tumbae, tanta facilitate sublatus est, ac si nihil ante ponderis habuisset.



CAPUT VI. Elevatio corporis et miracula, mira dexterae inventio et integritas.

35. Completo ergo tertiae diei vespertinali officio, cunctis divinae miserationis beneficia per beati viri [Col. 1230B] meritum praestolantibus, subito [al., subdito mendose] plebem suam Christo visitante, miraculorum insignia per amplitudinem domus sanctae funduntur coelitus, quorum pluralitas, quoniam ipsa nocte numerum excesserat [(81) 1Kb] , illud evangelicum hic libet introducere quod Salvator Joanni, per nuntios sciscitanti an ipse sit qui venturus est responsum mandaverat: Caeci vident [(82) 1Kb] et claudi ambulant, surdi audiunt, leprosi mundantur, mali corriguntur, paralytici curantur: quorum tamen aliqua, quod cuncta non possumus, innotescere satagemus. Juvenis quidam omnibus membris dissolutus, annis XII paralysim passus, manuum et pedum carebat officio, qui parentum adjumento vectus illuc, recepta totius corporis sospitate, signorum fecit [Col. 1230C] initium, atque ad altare haud segniter currens, omnium Christo laudes clamantium augmentavit gaudium.

36. Alius quoque puer septennis, a nativitate contractis nervis genibus et manibus, reportabatur [(83) 1Kb] ; quem fide pleni parentes, beati viri suffragio conferentes, prostrati juxta sepulcrum secum posuerunt, gratiam petituri, quam mox consecuti, contractionem nervorum in filio distendi mirabantur, et consolidatis genibus et plantis, omnes eum incedentem [(84) 1Kb] videntes, Christi nomen in beati viri [Col. 1231A] meritis, laudabili clamore glorificaverunt. Quem rex Deo devotus, prae nimio gaudio lacrymatus, manibus a terra levatum, ad altare portavit, ubi nimio [(85) 1Kb] laudis prolato, gratias Deo pro beneficiis praestitis in sanitate pueri, cum omnibus qui aderant favorabiliter egit. Sic totam noctem Deus pro famuli sui veneratione [(86) 1Kb] multorum fulgore signorum mirabiliter perlustravit; populus vero vigiliis et orationibus intentus miraculum unumquodque laudum clamoribus manifestum facere non cessabat.

37. His inserendum videtur et illud quod non solum ibi praesentes, sed longe quoque positi, suffragantibus ejus meritis, celebrem consecuti sunt salutis effectum. Nam cum elevationis ipsius undique [Col. 1231B] coepisset fama celebrescere; variis obsessi languoribus ex omnibus Hungariae finibus ad sanctum tumulum, quo quique poterant modo, festinare coeperunt. Sed cum aliis praecedentibus, alii graviori debilitate prohibiti, simul pervenire nequirent, simili tamen misericordia in via innumeri sanati sunt. Unde in permansuram [(87) 1Kb] beneficiis sancti regis memoriam, quamplures per eum sanati, redditi in eodem, ubi sanati sunt, itineris loco, grandes aggregaverunt acervos lapidum, qui longo ibi tempore post multum [forte postmodum] fuerunt. Sed et mulier quaedam, cum inter haec filius ejus exhalasset spiritum, qui sibi fuerat unicus, exanimati corpus juxta regis tumulum deposuit, Dei et sancti ejus super eo imploratura solamen. [Col. 1231C] Mira quidem res, et nostris stupenda temporibus, non prius orare mulier destitit quam filium, quem defunctum collocaverat, viventem accepit.

38. Mane facto, die post Assumptionem sanctissimae virginis Mariae quinto, convenientibus in ecclesiam cum rege principibus, cum clero pontificibus, primum missa pro defunctis celebrata est; deinde sublata tabula marmorea, quae pavimento praeminebat. Postquam perventum est ad tumbam, tanta fragrantia suave redolentis odoris in apparitione ipsius omnes qui aderant circumdedit, quod in medium paradisi deliciarum donum se raptos opinarentur. Ipsa quoque tumba plena fuit aqua parum rubenti, quasi oleo permista, in qua, velut [Col. 1231D] in balsamo liquefacto, quieverunt ossa pretiosa. Quibus in mundissimo linteamine collectis, in ipso liquore diutissime est quaesitus annulus, qui beati viri dexterae [(88) 1Kb] fuerat impositus. Quo non invento, [Col. 1232A] coeperunt quidam jussu regis aquam in caldaria argentea et dolia effundere, [ut [(89) 1Kb] ] evacuato sarcophago certior fieret annuli inventio. Sed mirum in modum, quanto magis liquor effundebatur, tanto plus eo crescente tumba replebatur. Quo viso miraculo, haustam aquam loco suo restituerunt: nec tamen, ea refusa, magis ob hoc tumba repleta fuit.

39. Tunc, cooperto sepulcro, laudes et gratias divinae pietati proclamantes, cum de invento thesauro beatissimae Matris Dei genitricis et perpetuae virginis altare reparaverunt, interim Deus, qui est mirabilis in sanctis suis (Psal. LXVII, 36), effusis suis largitatis beneficiis, petentibus miraculorum suorum signis se praesentem esse notificavit [(90) 1Kb] in [Col. 1232B] tantum, ut tempus illud Dominicae conversationis inter homines videretur revolutum, de quo legitur: Omnes [(91) 1Kb] , qui habebant infirmos variis languoribus, ducebant illos ad Jesum et curabantur. Haec omnia virtus divina non solum ipsa die, sed post tempore [(92) 1Kb] multo, per merita famuli sui dignata est operari, quod etiam de aliis regionibus, audita beneficiorum Dei fama, pro recuperanda sanitate, diversarum valetudinum [(93) 1Kb] morbis laborantes, ad suffragia beati viri cum magno desiderio convolarent. Comitissa vero quaedam nobilitatis eximiae, matrona, nomine Mathide [(94) 1Kb] , tribus continuis annis viscerum dolore gravata, jam morti proxima fuit. Quae a suis in feretro delata, mox ipsa die qua sancti viri tumulum attigit paulatim se meliorari sensit, [Col. 1232C] ac in brevi vitae prioris sospitate recepta, magnalia Dei per famuli sui merita in se remunerata divulgavit.

40. Caetera vero miraculorum Dei prodigia, pro dilectione famuli sui coelitus ostensa, non ideo quod fastidiam, non scripta dereliqui, sed quia non solum mihi placuit Dominus, qui super bonos et malos solem suum clarescere facit (Matth. V, 45), beneficiorum ipsius multiplicitate [lege multiplicitatem] cunctorum proficio [(95) 1Kb] consulentem, innumeris sapientibus quos Hungaria fovet et amplectitur, stylo declarandam commendavi. Illud vero in fine codicis tantum adhaerere decrevi, quoniam miro pietatis Dei munere diu quaesitus et non inventus [Col. 1232D] annulus, cum ipsa beati viri dextera, post translationis ejus terminum est manifestatus. Monachus quidam, nomine Mercurius, qui in ordine clericatus thesauri perpetuae Virginis custos fuerat, et jam [Col. 1233A] [(96) 1Kb] per amorem coelestis patriae saeculo renuntiaverat, ipsa hora qua tumulus apertus fuerat, ne quid sanctarum reliquiarum raperet, redargutione regali procul inde est remotus. Cui tristi vultu in choro residenti juvenis quidam, albis vestitus, pannum involutum tradidit, dicens: Hunc tibi commendo servandum, cum tempus fuerit, manifestandum. Post completionem officii sacri monachus in angulis domus pannum expendit, integramque Dei viri manum cum annulo mirifici operis cernens, expavit, atque secum, nemine sciente, ad monasterium, quod suo regimini commendatum fuerat, tempus a juvene sibi praedictum, a Christo praestolaturus, deportavit, ibi diu solus absconditi in agro thesauri custodiam et excubias decrevit. Post fundatores [Col. 1233B] ipsius coenobii conscios [(97) 1Kb] fecit, ad ultimum appropinquante tempore rei declarandae, regis ad notitiam perduxit. Qui mox, adunatis episcopis et Hungariae primis, multis a Christo miraculorum in beneficiorum [(98) 1Kb] erogatis, elevare viri Dei dexterae diem statuit celebritatis.

41. Quid est, fratres, quod caeteris membris dissolutis et in pulvere carne redacta, penitus defunctis, solaque dextera manus ossibus, cute cum nervis adhaerente, suae servavit Deus integritatis [(99) 1Kb] ? Non [ms. nil] aliud arbitror, nisi divini consilii profunditate in hujus excellentia sancti voluisse declarari dissolutionis [(100) 1Kb] opus, et eleemosynae [Col. 1234A] cunctos virtutum gradus ascendere. Unde [ms. Verum] Veritas ait in Evangelio: Beati misericordes, quoniam ipsi misericordiam consequentur (Matth. V, 7). Et item: Date, et dabitur vobis (Luc. VI, 38). Item in alio loco: Sicut aqua extinguit ignem, ita eleemosyna extinguit peccatum (Eccli. III, 33). Merito ergo [ms. vero] beati Viri dextera fuit aliena putredinis, quae semper pietatis flore reviviscens, in alendis pauperibus numquam vacua fuit donis erogationis, subvenit in necessitate positis, liberavit oppressos a jugo captivitatis, vestes et hospitalitates praebuit peregrinis, viduarum et orphanorum miserias et indigentias suas esse computavit, coenam [(101) 1Kb] , et mandatum Dominicum in lavandis egenorum pedibus quotidie renovavit. Eleemosynam non [Col. 1234B] de rapina, vel aliorum damno, sed de propriis facultatibus, confluere fecit. Ut domos Dei divites efficeret, sibi voluntatem [ms. facultatem] habendi subtraxit, sicque cunctis ad nutum dignitatis proficiens, carnem suam cum vitiis et concupiscentiis crucifixit (Gal. V, 24). Inde est corporis et dexterae delectabilis et miranda veneratio, inde dulcis et felix aeternae vitae retributio, inde desiderabilis supernorum civium cohabitatio, ubi irradiat [ms. radiat] semper lucens et indeficiens splendor unius summaeque deitatis, Patris et Filii et Spiritus sancti, per infinita saecula saeculorum. Amen.




[Col. 1233]
MONITA Quibus Stephanus filium Emericum instruxit, ut regnum recte pieque administraret





[NOTA.]

Quanquam incertum sit an S. Stephanus se regno abdicare voluerit in gratiam filii Emerici, id tamen certum est, eum filio suo regnum destinasse, ac nihil praetermisisse quo eum erudiret ad rectam piamque ejusdem regni administrationem. Documenta filio data, quae brevissimo compendio commemoravit Carthuitius num. 26, luculentum piae illius curae praebent testimonium; simulque ostendunt qualis fuerit Stephanus ipse, cum verisimile non sit illum neglexisse ea quae filio diligenter inculcavit. Monita illa a variis edita sunt, atque apud Werboczium quidem in Opere tripartito tom. II, a pag. 1 sub hoc titulo: Sancti Stephani primi regis Ungariae decretorum liber primus ad sanctum Emericum ducem. Accensentur enim decretis seu legibus regni Hungariae, quamvis proprie leges non sint, sed monita regibus data ad regnum [Col. 1235] praeclare administrandum. Illa autem huc transferam ex editione memorata, prout divisa sunt in praefationem et decem capita; lectionesque variantes dabo ad marginem ex editione Joannis Sambuci, qui eadem dedit post Bonfinii aliorumque Opera. Si quae vero obscuriora videbuntur, in notis breviter explicare conabor.



PRAEFATIO In qua rex hortatur ducem ad capessenda paterna monita et praecepta [(102) 1Kb] .
[Col. 1235A]

In nomine sanctae Trinitatis et individuae Unitatis.

Cum cuncta Dei nutu condita, suaque evidentissima praeordinatione disposita, tam in amplitudine coeli quam in istis amplissimis [al., aptissimis] terrarum climatibus, ratione intelligentiae funditus sentiam vigere atque subsistere: cumque affatim universa hujus vitae utilitati dignitatique gratia Dei concessa, scilicet regna, consulatus, ducatus, comitatus, pontificatus, caeterasque dignitates, partim divinis praeceptis atque institutis, partim legalibus, partim juridicis [al., juridicialibus sive jurisdictionibus], [Col. 1235B] partim civilibus ac nobiliorum aetateque provectorum consiliis, suasionibus, regi, defendi, dividi, coadunari videam; et cum omnes ordines ubique terrarum, cujuscunque sint dignitatis, non solum satellitibus, amicis, servis, praecipere, consulere [al., consiliari sive consulere], suadere, sed etiam filiis pro certo sciam; tunc me non piget [al., ne pigeat], fili amabilissime, hac vita comite, tibi documenta, praecepta, consilia et suasiones parare [al., proponere], quibus tuae vitae mores, tibique subjectorum exornes, quando, summa concedente Potentia, post me regnabis.

Te autem studiose, adhibita audientia, patris praecepta, juxta divinae sapientiae suasum, concedet observare, dicentis per os Salomonis: Audi, fili mi, [Col. 1235C] patris tui disciplinam, et ne dimittas legem matris tuae (Prov. I, 8), ut addatur gratia capiti tuo, et multiplicentur tibi anni vitae tuae. Ex hac ergo sententia animadvertere poteris, si ea quae paterna pietate tibi praecipio contempseris (quod absit!) quod amplius [al., quod jam amplius] amicus Dei et hominum non eris. Audi vero inobedientium [al., mendose inobedientiam] praevaricatorum praecepti casum et praecipitium. Adam quidem, quem Dominus conditor totiusque creaturae plasmator, ad suam formavit similitudinem (Gen. I, 26), eumque universalis fecit haeredem dignitatis, vinculum fregit praeceptorum, statimque dignitatum sublimitatem, ac mansionem paradisi perdidit (Gen. III). Antiquus [Col. 1235D] quoque populus a Deo electus et dilectus, quia legamina [al., ligamina] mandatorum, digitis Dei condita, disjecit, idcirco diversis interiit modis: partem quidem terra deglutivit (Num. XVII, 35), partem quoque exterminator mortificavit, et pars invicem se interfecit. Filius quoque Solomonis, abjiciens pacifica verba patris, ac superbia elatus, [Col. 1236A] minatus est populo percussiones frameae pro mastigiis patris [al., patris omittitur], idcirco multa mala passus est in regno, et ad ultimum dejectus est (III Reg. XI, 11). Hoc tibi ne accidat, obedi, fili, mihi; puer es, deliciarum [al., divitiarum] vernula, pulvinaris accola, fotus educatusque in deliciis cunctis, expeditionum, laboris [al., totius expeditionum laboris], atque diversarum gentium incursionis expers, in quibus ego jam fere totam meam contrivi aetatem. Jam tempus adest, in quo tibi non semper pulvinarium mollities [al., pulvinar mollitiei], quae te hebetem et delicatum reddant, adhibendae sunt, quod est dissipatio virtutum et vitiorum fomentum, atque contemptio mandatorum: sed interdum asperitas tribuenda est, quae tuam [Col. 1236B] intelligentiam ad ea, quae praecipio, reddant attentam. His itaque praefatis, redeamus ad propositum.

CAP. I. De observanda catholica fide. Quoniam ad regalis dignitatis ordinem non oportet nisi fideles et catholica fide imbutos accedere, idcirco sanctae fidei in nostris mandatis primum damus locum. Imprimis praecipio, consulo, suadeo, fili charissime, si regalem cupis honestare coronam [al., curiam], ut fidem catholicam et apostolicam, tali diligentia et custodia conserves, ut omnibus tibi a Deo subjectis exemplum praebeas, cunctique ecclesiastici viri [al., filii] merito te verum Christianae professionis nominent virum, sine qua, pro certo scias, Christianus non diceris, vel Ecclesiae filius. Qui [Col. 1236C] enim false credunt, vel fidem in bonis non implent et ornant operibus (quia fides sine opere moritur) nec hic honeste regnant, nec in aeterno regno vel corona participant [al., participantur]. Si vero scutum [al., statum] retines fidei, habes etiam galeam salutis. His quidem armamentis contra invisibiles et visibiles legitime dimicare poteris inimicos. Nam ait Apostolus: Non coronabitur, nisi qui legitime certaverit (II Tim. II, 5). Fides ergo, de qua loquor, haec est: ut Patrem Deum omnipotentem, factorem totius creaturae [al., facturae], et unigenitum ejus Filium, Dominum nostrum Jesum, de Maria virgine, angelo annuntiante, natum, et pro totius mundi salute in crucis patibulo passum, et [Col. 1236D] Spiritum sanctum, qui per prophetas et apostolos et evangelistas locutus est, unam deitatem perfectam, indissolubilem, incontaminatam esse firmiter credas, et sine omni ambiguitate teneas. Haec est fides catholica, quam (sicut [al., sic] Athanasius dicit) nisi quis fideliter firmiterque crediderit, salvus esse non poterit. Si aliquando infra tuam inveniantur [Col. 1237A] potentiam, (quod absit!) qui hanc collationem sanctae Trinitatis dividere, vel minuere, sive augere conabuntur [al., conantur], hos ipsos scias esse haeresiarchae servos, et non sanctae Ecclesiae filios. Tales vero nec nutrias, nec defendas, ne tu etiam videaris amicus et fautor [al., inimicus et ultor]. Hujusmodi enim viri, sanctae fidei filios omnino reddunt morbosos, et istam novellam sanctae Ecclesiae plebem miserabiliter destruunt, ac etiam dissipabunt. Hoc ne fiat, principaliter cura [(102*) 1Kb]

CAP. II. De Ecclesia, et continendo ecclesiastico statu. In regali quidem palatio post fidem Ecclesia secundum tenet locum, a Capite nostro, scilicet Christo, prius seminata; deinde per ejus membra, utique apostolos, sanctosque Patres transplantata, [Col. 1237B] et firmiter aedificata, atque per totum orbem diffusa. Et quamvis semper novam pariat [al., habeat] prolem, in certis tamen locis quasi antiqua habetur. Haec autem, fili charissime, in nostra monarchia adhuc quasi juvenis, et novella praedicatur; atque, idcirco cautioribus evidentioribusque eget custodibus; ne bonum, quod divina clementia per suam immensam clementiam [al., misericordiam] nobis concessit immeritis, per tuam desidiam et pigritiam atque negligentiam destruatur, et annihiletur. Nam qui minuit, aut foedat sanctae Ecclesiae dignitatem, ille Christi corpus mutilare nititur. Ipse enim Dominus dixit Petro, quem custodem magistrumque eidem posuit sanctae Ecclesiae: Tu es Petrus, et [Col. 1237C] super hanc petram aedificabo Ecclesiam meam (Matth. XVI, 18). Se ipsum quidem nominabat petram [(103) 5Kb] : [Col. 1238A] verum [al., verum omittitur] non ligneam vel lapipidem super se aedificatam Ecclesiam dixit, sed populum acquisitionis, gentem electam (I Petr. II, 9), divinam, gregem fide doctum [al., doctam, etc. mendose], baptismate lotum, chrismate unctum, sanctam super se aedificatam Ecclesiam dixit, et appellat. Si quis infelix hujus sanctae Ecclesiae membra vel parvulos scandalizat, juxta Evangelii praeceptum, dignus est ut mola suspendatur asinaria in collo ejus, et demergatur in profundum maris (Matth. XVIII, 6), id est dejiciatur de potestatis dignitate, et maneat extra Ecclesiam justorum, in illa mundiali miseria, sicut ethnicus et publicanus. Ac per hoc, fili mi, ferventi studio debes invigilare in sancta Ecclesia de die in diem, ut potius capiat augmentum, [Col. 1238B] quam detrimentum patiatur. Inde etiam [al., quidem] imprimis reges Augusti dicebantur, quia augebant Ecclesiam. Hoc et tu facias, ut tua corona laudabilior, et vita beatior et prolixior habeatur.

CAP. III. Episcopi nomenclatura, et de impendendo honore pontificibus. Regium solium ornat ordo pontificum; ac per hoc in regali dignitate tertium possident locum pontifices. Charissime fili, seniores illos ita custodias, sicut oculorum pupillas. Si illorum benevolentiam habebis [al., habes], neminem adversariorum timebis. Illis quidem te observantibus, eris securus in omnibus, illorum precatio commendabit te omnipotenti Deo. Illos enim Deus humani [al., divini] generis constituit custodes, fecitque [Col. 1238C] speculatores animarum, ac totius ecclesiasticae dignitatis, [Col. 1239A] ac divini Sacramenti dispensatores [al., dispositores] et datores. Sine enim illis non constituuntur reges nec principatus [al., principantur]. Per illorum interventum delicta delentur hominum. Si illos perfecte amas, te ipsum sine dubio sanas, tuumque regnum honorifice gubernas. In manus enim illorum posita est potestas ligandi nos in peccatis, et a peccatis solvendi. Testamentum enim [al., vero] sempiternum statuit illis Deus, eosque segregavit ab hominibus, et sui nominis atque sanctitatis fecit participes, et ab hominibus [al., ab humano die] interdixit reprehendendos esse, per David deificum regem: Nolite tangere christos meos (Psal. CIV, 15), etc. Ille autem [al., enim] tangit christos Dei, qui contra divinum atque canonum [Col. 1239B] institutum sacri ordinis viros falsis criminibus foedat atque in publicum protrahit. Quod te omnino, fili mi, agere prohibeo, si vis beatus vivere, et tuum regnum honestare. Quia in his rebus imprimis offenditur Deus. Si accidente casu culpa reprehensione digna super aliquem horum, de quibus sermo est, ceciderit, (quod absit!) corripe eum ter, quater, inter te et ipsum solum, juxta praeceptum Evangelii (Matth. XVIII, 15). Si tunc secrete renuerit audire monita, adhibenda tibi sunt publica, secundum haec: Si te non audierit, dic Ecclesiae (Ibid., 17). Nam si tu hunc ordinem servabis, gloriosam tuam penitus exaltabis coronam.

CAP. IV. De merito honore principum et baronum. Quartus decor regiminis est fidelitas, fortitudo, agilitas, [Col. 1239C] comitas, confidentia principum [al., principum abest, et mox nobilium], baronum, comitum, militum, nobilium. Illi enim sunt regni propugnatores [al., propugnaculum], defensores imbecillium, expugnatores adversariorum, augmentatores monarchiarum. Illi tibi, fili mi, sint patres et fratres. Ex his vero neminem in servitutem redigas, vel servum nomines; illi tibi militent, non serviant, eorum omnibus sine ira et superbia atque invidia pacifice, humiliter, mansuete dominare, memoria retinens semper, quod omnes homines unius sunt conditionis: et quod nil elevat, nisi humilitas; et nihil dejicit, nisi superbia et invidia. Si eris pacificus, tunc diceris rex et regis filius, atque amaberis a cunctis militibus. Si iracundus, superbus, invidus, impacificus, [Col. 1239D] ac [al., ac abest] super comites et principes cervicem erexeris, sine dubio fortitudo militum, hebetudo erit regalium dignitatum, et alienis tradent regnum tuum. Hoc timens, cum regula virtutum dirige vitam comitum, ut tua dilectione angulati, semper regali dignitate adhaereant inoffensi, et ut tuum regnum per omnia sit pacificum.

[Col. 1240A] CAP. V. De servanda virtute patientiae, et tribuendo judicio. Patientiae et judicii observatio quinta regalis coronae est ornatio. David rex atque propheta dixit: Deus, judicium tuum regi da (Psal. CXXI, 2). Et idem alibi: Honor regis judicium diligit (Psal. XCVIII, 4). De patientia Paulus apostolus loquitur: Patientes estote ad omnes (I Thess. V, 4). Et Dominus in Evangelio: In patientia vestra possidebitis animas vestras (Luc. XXI, 19). Ad hoc tende, fili mi: si vis regni habere honorem, dilige judicium: si animam tuam possidere vis, esto patiens. Quotiescunque, fili charissime, vel causa digna judicari ad te venerit, vel aliquis capitalis sententiae reus, noli impatienter portare, vel cum juramento firmare illum punire; quod instabile et [Col. 1240B] fragile debet esse, quia stulta vota frangenda sunt; vel per te ipsum dijudicare, ne tua regalis dignitas usurpatione inferiorum negotiorum foedetur, sed potius hujusmodi negotium ad judices mitte, quibus hoc commissum est, quod ipsi secundum suam hoc discernant legem. Time esse judex, gaude vero rex esse et nominari. Reges patientes regnant, impatientes vero tyrannizant. Quando autem aliquid quod tuae convenit ad judicandum dignitati, tibi venerit, cum patientia et misericordia, sive miserantia, hoc judica, ut tua corona laudabilis sit et decora [(103*) 1Kb] .

CAP. VI. De acceptione exterorum et nutrimento hospitum. In hospitibus et adventitiis viris tanta [Col. 1240C] inest utilitas, ut digne sexto in regalis dignitatis loco possit haberi. Unde imprimis Romanum crevit imperium, Romanique reges sublimati fuerunt, et gloriosi, nisi quod multi nobiles et sapientes ex diversis illuc confluebant partibus? Roma vero usque hodie esset ancilla, nisi Aeneades ipsam fecisset liberam. Sicut enim ex diversis partibus provinciarum veniunt hospites, ita diversas linguas ut consuetudines, diversaque documenta et arma secum ducunt, quae omnia regiam ornant et magnificant aulam, et perterritant exterorum arrogantiam. Nam unius linguae, uniusque moris [al., mortalis] regnum, imbecille et fragile est. Propterea jubeo te, fili mi, ut bona voluntate illos nutrias, et honeste teneas, ut tecum libentius degant, quam alicubi [Col. 1240D] [al., alibi] habitent. Si enim tu destruere quod ego aedificavi, aut dissipare quod congregavi studueris, sine dubio maximum detrimentum tuum patietur regnum. Quod ne fiat, tuum quotidie auge regnum, ut tua corona ab omnibus augusta [al., abest augusta] habeatur [(104) 1Kb] .

CAP. VII. De magnitudine consilii. In tribunalibus [Col. 1241A] regum consilium sibi septimum vindicat locum. Consilio enim constituuntur reges, gubernantur regna, defenditur patria, componuntur praelia, sumitur victoria, propelluntur inimici, appellantur amici, civitates construuntur, et castra adversariorum destruuntur. Quando vero consiliis inest utilitas. Nam [al., jam] a stultis, et arrogantibus, ac mediocribus (ut mihi videtur) non valent componi viri, sed a majoribus et melioribus, sapientioribusque ac honestissimis senioribus, exprimi debent et poliri. Idcirco, fili mi, cum juvenibus et minus sapientibus noli consiliari, aut de illis consilium quaerere [al., quaere]; sed a senioribus, quibus illud negotium propter aetatem et sapientiam sit aptum. Nam consilia regum in praecordiis sapientum [Col. 1241B] debent claudi, non ventositate stultorum propagari. Si enim gradieris cum sapientibus, sapiens efficieris: si versaris cum stultis, sociaberis illis, fatente Spiritu sancto per Salomonem: Qui cum sapientibus graditur, sapientum erit amicus nec stultorum erit similis (Prov. XIII, 20). Et David psallit: Cum sancto sanctus eris, et cum viro innocente innocens eris, et cum electo electus eris, et cum perverso perverteris (Psal. XVII, 26, 27). Ad hoc quidquid negotii unicuique conveniat aetati, in hoc se exerceat [al., exerceant], scilicet juvenes in armis, senatores in consiliis, omnino tamen juvenes non sunt expellendi a consilii. Quoties vero cum illis consilium inibis, etiamsi habile, tamen semper ad majores deferas [al., differas], ut omnes actus tuos norma sapientiae [Col. 1241C] mensures.

CAP. VIII. Quod majores imitari debeant, et filii obedire parentibus. Imitatio [al., executio] majorum in regali dignitate octavum possidet locum. Regale ornamentum scito esse maximum, sequi antecessores reges, et honestos imitari parentes. Qui enim antecessorum decreta spernit patrum, nec divinas procurat leges, peribit. Patres enim idcirco sunt patres, ut nutriant filios, ideoque sunt filii, ut obediant patribus. Qui patri suo resistit, inimicus Dei existit [al., consistit]. Omnes enim inobedientes, Deo sunt resistentes. Spiritus enim inobedientiae dispergit flores coronae. Inobedientia enim totius regni est pestilentia. Propterea, fili charissime, edicta [Col. 1241D] patris tui semper tibi sint promptuosa, ut prosperitas tua ubique regalibus dirigatur habenis. Mores quidem meos, quos regali vides convenire dignitati, sine vinculo totius ambiguitatis sequere. Grave enim tibi est hujus climatis tenere regnum, nisi imitator consuetudinis ante regnantium exstiteris regum. Quis Graecus regeret Latinos Graecis moribus? aut quis Latinus Graecos Latinis regeret moribus? nullus. Idcirco consuetudines sequere [Col. 1242A] meas, ut inter tuos habearis praecipuus, et inter alienos laudabilis.

CAP. IX. Orandum esse et quomodo. Observatio orationis maxima acquisitio est regalis salutis, et ideo nonum [f. add. obtinet locum]; et nonaria regiae dignitatis canit regula. Continua oratio est peccatorum ablutio [al., abolitio] et remissio. Tu autem, fili mi, quotiescunque ad templum Dei curris, ut Deum adores, cum Salomone filio regis, et ipse rex semper dicas: Emitte, Domine, sapientiam de sede magnitudinis tuae, ut mecum sit, et mecum laboret, ut sciam quid acceptum sit coram te omni tempore (Sap. IX, 10). Et iterum: Domine Pater et Deus vitae meae, ne derelinquas me in cogitatu maligno, extollentiam oculorum meorum ne dederis mihi, et desiderium [Col. 1242B] malignum averte a me, Domine; aufer a me concupiscentiam, et animo irreverenti et infrunito] [al., infrenato] ne tradas me (Eccli. XXIII, 4-6), Domine. Hac itaque oratione antiqui utebantur reges. In quoque hac eadem utere, ut Deus cuncta vita a te auferre dignetur, ut invictissimus rex a cunctis nomineris. Ora etiam, ut desidiam et hebetudinem a te depellat, et supplementum omnium tibi tribuat virtutum, quibus visibiles et invisibiles vincas inimicos, ut securus et expeditus ab omni incursione adversariorum, cum omnibus tibi subjectis, cursum aetatis tuae vitae cum pace possis finire.

CAP. X. De pietate et misericordia, caeterisque virtutibus. Modus virtutum ornat coronam regum, et in praeceptis ponitur decimus: nam Dominus [Col. 1242C] virtutum ipse est Rex regum. Sicut ergo sui exercitus coelestis plenitudo in denis consistit choris [(104*) 1Kb] , sic tuae vitae conversatio in decem persistat mandatis. Oportet regem esse pium, misericordem, et caeteris virtutibus imbutum et ornatum. Rex enim impietate et crudelitate foedatus, incassum sibi vendicat nomen regis, quia tyrannus est dicendus. Ob hoc ergo [al., ego], fili mi amabilissime, dulcedo cordis mei, spes futurae sobolis, precor, jubeo, ut per omnia et in omnibus pietate fultus, non solum parentelae et cognationi, vel principibus, sive ducibus, sive divitibus, seu vicinis et incolis sis propitius; verum etiam extraneis et cunctis ad te venientibus. Nam opus pietatis ad summam te ducit beatitudinem. Sis misericors omnibus vim [Col. 1242D] patientibus, semper illud Domini in tuis praecordiis habens exemplum: Misericordiam volo, et non sacrificium (Matth. IX, 13). Patiens esto ad omnes, non tantum potentes, sed etiam potestate carentes. Sis denique fortis, ne te prosperitas nimis elevet, aut adversitas dejiciat. Sis quoque humilis, ut Deus te altum faciat, hic et in futuro. Sis vero modestus, et ultra modum neminem punias vel damnes. Sis [Col. 1243A] mitis, ut nunquam justitiae repugnes. Sis honestus ut nunquam alicui spontaneum inferas dedecus. Sis pudicus, ut cunctos libidinis fetores, sicut stimulum mortis, evites. Haec omnia superius libata [Col. 1244A] regalem componunt coronam, sine quibus valet nullus hic regnare, nec ad aeternum pertingere regnum.





[Col. 1243]
S. STEPHANI LEGES.





[NOTA.]

Carthuitius n. 13 breviter agit de legibus quas condidit »S. Stephanus cum episcopis et primatibus Hungariae, et in quo, inquit, uniuscujusque culpae contrarium dictavit antidotum.« Sane leges hae tales sunt quales congruebant rudi populo, qui disciplinam Christianam partim amplexus erat, partim aversabatur, et verisimile est hisce legibus non exiguum robur additum esse praedicationibus episcoporum aliorumque ecclesiasticorum qui populum instruebant. Naturale enim est ut oriatur desiderium cognoscendi illud quod quis non audet praetermittere. Quo anno hae leges primum latae sint, et an omnes simul sint decretae, non invenio. Omnes tamen simul promulgatae sunt in concilio aliquo episcoporum et procerum Hungariae, et de hac promulgatione sic habet editio in Opere tripartito: »Explicit decretum sancti Stephani regis, promulgatum Strigonii (al., Tulnae) anno 1035.« Peterfius, leges quasdam ex hisce editurus, de earum promulgatione sic loquitur: »Quae (praeceptiones et monita) vim tabularum postea obtinuerunt, et anno Domini 1016. Tolnae vel Strigonii promulgatae sunt.«

Inchofer ad annum 1016 de conditis a Stephano legibus ita scribit: »Stephanus rex pro ordinando regno salutares hoc anno procerum suorum utriusque status interventu leges condit. Hae quinquaginta quinque capitibus continentur, ita digestae a quibusdam, ut in secundum librum Decretorum, quae Stephano regi ascribuntur, conjiciantur. In qua re tamen nec ordo nec temporis ratio servata est: nam quae in primo libro habentur, non decreta proprie, sed monita sunt ad Emericum filium instruendum composita seorsim, et posterius edita; ipsa vero decreta falso a quibusdam notantur anno trigesimo quinto regni condita, quorum non pauca longe antea usu viguisse constat, etsi quaedam, ad politicum regimen spectantia, serius deinde sint addita. Praestat in hac re manuscripti codicis fidem sequi, qui leges a Stephano sancitas in hunc annum refert: neque enim verisimile est, Stephanum tot annis pie feliciterque regnantem, sub extremum vitae tempus curis et aegritudinibus implicatum, voluisse regnum lege formare, antea vero tanto temporis spatio sine lege curam traducere.« Hae rationes admodum verisimiliter persuadent plerasque leges multo citius conditas et promulgatas esse, quam aliqui voluerunt, alias autem tractu temporis adjectos. An vero universarum promulgatio facta sit anno 1035 an citius, certo definiri nequit.

Subjicit Inchofer: »Quod porro ad haec decreta spectat, nonnulla ex iis reges posteri correxerunt, aliqua sustulerunt, pleraque confirmarunt.« Qualia sint Stephani decreta, et cur deinde eorum aliqua correcta fuerint aut abrogata, explicatur in praefatione ad Decreta Colomani regis, ad Seraphinum archiepiscopum Strigoniensem scripta, apud laudatum Werboczium tom. II, pag. 28, his verbis: »Nam quis ambigat a sancto Patre nostro Stephano, viro quippe apostolico, legem populo nostro datam, in quibusdam hausteriorem, in quibusdam vero tolerabiliorem, in his quoque intensius vindicantem, atque in aliis remissius indulgentem; nec quemquam tamen absque disciplinae verbere dimitientem, cum praedestinationis tempus nullum adhuc verum adduxisset fidei sponsorem: nec hoc quidem praeter divinae dispensationis respectum credi nefas est. Nam cum tempore praedicti regis universum regnum ejus barbaricis inservierit cultibus, ac rudis coactusque Christianus contra commonitorem sanctae fidei stimulum adhuc recalcitraret, adhuc contra poenitentialia ultricis virgae verbera remorderet, operae pretium fuit, ut sanctae disciplinae coactio infidelibus quidem ad conversionem fidei, sed conversis fieret ad justitiam poenitentiae. At Christianissimus rex noster Colomanus, columbinae gratiae simplicitate, cum omni virtutum discretione praeditus, postquam vidit adultam fidem perfectae religionis robur accepisse, legalis vinculum catenae cogitavit relaxare prudenter, etc.

Porro dubitari nequit quin rex prudentissimus in condendis legibus tantum se accommodaverit antiquis Hungarorum moribus, quantum fieri poterat sine laesione religionis catholicae et virtutum Christianarum. Satis id ipse insinuat in praefatione his verbis: »Quoniam unaquaeque gens propriis regitur legibus.« Et supra ad filium, cap. 8: »Grave enim tibi est, hujus climatis tenere regnum, nisi imitator consuetudinis ante regnantium exstiteris regum. Quis Graecus regeret Latinos Graecis moribus? aut quis Latinus Graecos Latinis regeret moribus? Nullus.« Prudenti hac cautione opus erat, ut leges facilius et suavius usu reciperentur, atque ex ea factum existimo ut pro criminibus quibusdam gravioribus non tam graves a Stephano decretae sint poenae, quam posteriores reges pro iis deinde statuerint; nimirum quod Hungari aut nullas pro iis poenas olim dedissent, aut solum leviores, quodque crimina ipsa non tam gravia iisdem apparerent ante fidem susceptam. Placuit, opinor, Stephano consilium Apostoli, qui se uniuscujusque capacitati attemperabat, sic scribens I ad Corinth., cap. 3: Et ergo, fratres, non potui vobis loqui quasi spiritualibus, sed quasi carnalibus. Tanquam parvulis in Christo, lac vobis potum dedi, non escam: nondum enim poteratis. His e praemonitis, leges ipsas subjungo ex laudato Opere tripartito, notatis lectionibus variantibus ex Sambuco, ubi videbitur operae pretium. Titulus hic praefigitur: Sancti Stephani regis decretorum liber secundus.



PRAEFATIO.
[Col. 1243B]

Ratio legum notarum exponitur. Regnante divina clementia, Opus regalis dignitatis alimonia catholicae fidei effectum amplians solidius [al., amplius ac solidius], alterius dignitatis solet operibus adesse [al., esse]: et quoniam unaquaeque [Col. 1244B] gens propriis regitur [al., agitur] legibus, idcirco nos quoque Dei nutu nostram gubernendo monarchiam, antiquos et modernos imitantes augustos, decretali meditatione nostra statuimus genti nostrae [al., quae], quemadmodum honestam et inoffensam [Col. 1245A] ducerent vitam, ut sicut divinis legibus sunt ditati, similiter etiam secularibus sint addicti, ut quantum boni in divinis ampliantur, tantum mali et rei in istis vilitentur. Quae autem decrevimus, in sequentibus subnotavimus [(105) 1Kb] .



CAP. I.

De statu ecclesiastico et veneratione domus Dei. Quisquis fastu superbiae elatus, domum Dei ducit contemptibilem, et possessiones Deo consecratas, atque ad honorem Dei sub regia immunitatis defensione constitutas, inhoneste tractarit, vel infringere praesumpserit, quasi invasor et violator domus Dei excommunicetur. Decet enim ut indignationem ipsius domini regis sentiat, cujus benevolentiae contemptor et constitutionis praevaricator exstitit. Nihilominus tamen rex suae concessionis immunitatem [Col. 1245B] ab hominibus ditioni suae subjectis illaesam conservari praecipiat; assensum vero non praebeat improvide affirmantibus non debere esse res Dominicas, id est Domino dominantium traditas. Itaque sub defensione regis sit, et sicuti suae propriae haereditati, magisque, advertat. Quia quanto Deus excellentior est homine, tanto praestantior est divina causa mortalium possessione. Quocirca decipitur quisquis plus in propriis quam in Dominicis rebus gloriatur: quarum [al., additur divinarum rerum] defensor, et custos divinitatis [lege divinitus] constitutus, diligenti cura non solum eas servare, sed etiam multiplicare debet, magisque illa, quae diximus praestantiora, quam sua, defendere oportet, et [Col. 1245C] augmentare. Si quis igitur insanus, importunitate improbitateque sua regem a recto proposito pervertere tentaverit, nullisque remediis mitigari posse visus fuerit, licet obsequiis aliquibus et transitoriis sit necessarius, abjiciendus ab eo projiciendusque est, juxta illud Evangelium: Si pes, manus, aut oculus tuus scandalizat te, erue eum, et projice abs te (Matth. XVIII, 8) [(105*) 1Kb] .



CAP. II.

De potestate episcoporum super res ecclesiasticas. Ut episcopi habeant potestatem res ecclesiasticas providere, regere et gubernare, atque dispensare secundum canonum auctoritatem, volumus, ut laici [(106) 1Kb] eorum ministerio obediant, ad regendas ecclesias, viduas et orphanos defensandum, et ut obedientes sint eis ad eorum Christianitatem [Col. 1245D] servandam, consentientesque sint comites et judices praesulibus suis ad justitias faciendas, juxta praecepta legis divinae, et nullatenus per aliquorum mendacia, vel falsum testimonium, neque per perjurium, aut per praemium lex justa in aliquo depravetur.



CAP. III.
[Col. 1246A]

Quales debeant esse accusatores et testes, etc. Testes autem, et accusatores sine aliqua sint infamia, uxores et filios habentes, et omnino Christum praedicantes. Testimonium laici adversus clericum nemo recipiat; nemo etiam quemlibet clericum in publico, nisi in ecclesia examinare [al., excommunicare] praesumat.



CAP. IV.

De assiduo et gravi labore sacerdotum. Scitote, fratres cuncti, quod supra omnes laborant sacerdotes, unusquisque enim vestrum suum fert laborem proprium; illi [al., ille, uti et infra] vero et suum, et singulorum. Ideo sicut illi pro omnibus vobis, ita et vos omnes pro eis summopere laborare debetis, in tantum, ut si necessitas fuerit, animas vestras pro eis ponatis.



CAP. V.

[(107) 1Kb] De concessione regali propriarum rerum. Decrevimus regali nostra potentia ut unusquisque habeat facultatem sua dividendi, tribuendi uxori, filiis, filiabusque atque parentibus, sive Ecclesiae, nec post ejus obitum quis hoc destruere audeat.



CAP. VI.

Regalia et fisci res sint intactae. Volumus quidem, ut sicut caeteris facultatem dedimus dominandi suarum rerum, ita etiam res, milites, servi, et quidquid ad nostram regalem dignitatem pertinet, permanere debeat immobile, et a nemine quid inde rapiatur, aut subtrahatur, nec quisquam in his praedictis sibi favorem acquirere audeat.



CAP. VII.

De observatione Dominicae dici, etc. Si [Col. 1246C] quis igitur presbyter, vel comes, sive aliqua alia persona fidelis, die Dominica invenerit quemlibet laborantem, abigatur. Si vero cum bobus, tollatur sibi bos, et civibus ad manducandum detur. Si autem cum equis, tollatur equus, quem dominus bove redimat, si velit; et idem bos manducetur, ut dictum est. Si qui aliis instrumentis, tollantur instrumenta, et vestimenta: quae si velit, cum cute redimat.



CAP. VIII.

Ut eodem die Dominico, etc. A sacerdotibus vero et comitibus commendetur omnibus villicis, ita ut ipsorum jussu, omnes concurrant die Dominica ad ecclesiam, majores et minores, viri et mulieres, exceptis illis qui ignes custodiunt [al., custodiant]. Si quis vero obstinatus remanebit, vapulet [Col. 1246D] et depiletur [(108) 1Kb] .



CAP. IX.

Diebus quatuor temporum carnes non comedantur. Si quis Quatuor Temporum jejunia, cunctis cognita, carnem manducans, violaverit, per spatium unius hebdomadae inclusus jejunet.



CAP. X.
[Col. 1247A]

Sexta feria carnes non edantur. Si quis in sexta feria, ab omni Christianitate observata, carnem manducaverit, per unam hebdomadam inclusus jejunet [alias lucae (aut tenebris) inclusus jejunet.]



CAP. XI.

De his, qui sine confessione moriuntur. Si quis tam obstinatus est (quod absit ab omni Christiano) ut nolit confiteri sua facinora, secundum suasum presbyteri, hic sine omni divino officio et eleemosynis jaceat, quemadmodum infideles. Si autem parentes et proximi neglexerint vocare presbyteros, et ita subjaceat absque confessione morti, ditetur orationibus, et consoletur eleemosynis; sed parentes luant negligentiam jejuniis, secundum arbitrium presbyterorum. Qui vero subitanea periclitantur [Col. 1247B] morte, cum omni ecclesiastico sepeliantur honore. Nam occulta et divina judicia nobis sunt incognita.



CAP. XII.

De observanda Christianitate. Si quis observatione Christianitatis neglecta, et negligentiae stoliditate elatus, quid in eam commiserit, juxta qualitatem offensionis ab episcopo per disciplinas [al., disciplinam] canonum judicetur. Si vero rebellitate instinctus, renuerit sibi impositam poenam [al., impositum aeque] sufferre, iterum [al., item] eodem judicio restringatur, etiam usque septies. Tandem, si per omnia resistens et abnuens invenietur, regali judicio, scilicet defensori Christianitatis, tradatur.



CAP. XIII.

De homicidis, et primo casuali. Si quis [Col. 1247C] autem casu occiderit aliquem, duodecim pensas auri persolvat, et sicut canones mandant, jejunet. Si vero liber alicujus occiderit servum, reddat alium servum, vel pretio componat: et secundum canones jejunet [(109) 1Kb] .



CAP. XIV.

De his qui suas occidunt uxores. Si quis comitum obduratus corde, negligens animam (quod procul sit a cordibus fidelitatem observantium [al., observantibus]) uxoris homicidio polluetur, secundum decretum regalis senatus, cum quinquaginta juvencis, parentibus mulieris reconcilietur, et secundum mandata canonum jejunet. Si autem miles alicujus virtutis [al., vir ubertatis] in eadem culpam inciderit, juxta eumdem senatum, solvat parentibus decem juvencos, jejunetque, ut dictum est. Si vero [Col. 1247D] vulgaris in eodem crimine invenietur, cum quinque juvencis cognatis concilietur, et subdatur praedictis jejuniis [(110) 1Kb] .



CAP. XV.

De perjuriis. Si quis valentium [al., melius fallentium], fide commaculatus, corde pollutus, juramento confractus, perjurio addictus invenietur, perdita manu [al., perditas manus] perjurium luat, aut quinquaginta juvencis manum redimat. Si vero vulgaris perjurus exstiterit, manu amputatus [Col. 1248A] punietur, aut duodecim juvencis redimetur, et jejunet, ut canones mandant.



CAP. XVI.

De homicidiis voluntariis. Si quis accensus ira, ac superbia elatus, spontaneum commiserit homicidium, sciat se secundum senatus nostri decretum, centum et decem daturum auri pensas. Ex quibus quinquaginta ad fiscum regis deferantur, aliae vero quinquaginta parentibus dentur, decem autem arbitris et mediatoribus condonentur. Ipse quidem homicida secundum institutionem canonum jejunet [(111) 1Kb] .



CAP. XVII.

De libertate servorum. Si quis misericordia ductus, proprios servos et ancillas libertate donaverit cum testimonio: decrevimus, ut post obitum ejus, nemo invidia tactus in servitutem eos [Col. 1248B] audeat inducere. Si autem libertatem promiserit, et morte impediente testatus non fuerit, habeat mulier ipsius vidua et filii potestatem eamdem libertatem testari, et agape facere pro animae redemptione sui mariti, qualitercunque velit [(112) 1Kb] .



CAP. XVIII.

De conventu ad ecclesiam, et de his, qui murmurant hora missae etc. Si qui ad ecclesiam venientes ad audiendum divinum officium, ibidem hora solemnitatis missarum inter se murmurant, et caeteros inquietant, exponentes fabulas otiosas, et non intendentes ad divinas lectiones cum ecclesiastico nutrimento: si majores sunt, increpati cum dedecore expellantur de ecclesia: si vero minores et vulgares, in atrio ecclesiae, pro tanta temeritate, coram omnibus ligentur, et corripiantur [Col. 1248C] flagellis.



CAP. XIX.

De non recipiendis servis . . . in testimonium contra dominos, etc. Ut gens monarchiae hujus ab omni incursu et accusatione servorum et ancillarum remota et quieta maneat, secundum regalis [al., regale] decretum concilii penitus interdictum est ut nullius causa culpae, aliquam servilem personam, contra dominos vel dominas in accusationem et testimonium recipiant.



CAP. XX.

Liberum nemo in servitutem redigat. Quoniam igitur Deo dignum est et hominibus optimum unumquemque in suae industriae libertate vitae cursum ducere, secundum regale decretum statutum est, ut nemo comitum vel militum posthac aliquam liberam personam servituti subdere audeat. [Col. 1248D] Quod si elationis [al., elevationis] audacia suae stimulatus praesumpserit, sciat se totidem ex proprio compositurum: quae compositio inter regem et comitem [al., comites] dividatur, et caetera. Sed si quis hactenus in servitute retentus, pro libertate sua tuenda [al., emenda] judicium regale faciens, securus exstiterit, tantummodo libertate fruatur, et ille, a quo in servitute tenebatur, nil reddat.



CAP. XXI.
[Col. 1249A]

De his, qui alterius milites aut servitores avocant. Volumus ut unusquisque senior (seu dominus) suum habeat militem (id est servientem) nec aliquis alter illi suadeat antiquum deserere seniorem, et ad se venire. Inde enim litigium habet initium.



CAP. XXII.

De recipiendis hospitibus. Si quis hospitem cum benevolentia accipit, et nutrimentum sibi honeste impendit, quandiu secundum propositum nutritur, non deserat suum nutritorem; et nec ad aliquem alium suam deferat hospitalitatem.



CAP. XXIII.

De his qui flagellantur sua quaerentes. Si cujus miles vel servus ad alium fugerit, et is, cujus miles vel servus fuga est elapsus, suum miserit [Col. 1249B] legatum ad reducendum eum [al., eos], et is legatus ibidem a quocunque percussus ac flagellatus exstiterit, decrevimus nostrorum primatum conventu, ut ille percussor decem solvat juvencos.



CAP. XXIV.

De viduis et orphanis. Volumus quidem, ut viduae et orphani sint nostrae [al., nunc] legis participes, tali tenore, ut si quae vidua cum filiis et filiabus remanserit, atque nutrire eos, et manere cum illis, quandiu vixerit, promiserit; habeat potestatem a nobis sibi concessam id faciendi, et a nemine iterum cogatur in conjugium. Si enim, mutato voto, iterum nubere voluerit, et orphanos deserere, de rebus orphanorum nihil omnino sibi vendicet, nisi tantum sibi congrua vestimenta [Col. 1249C] accipiat. Si autem vidua sine prole remanserit, et se innuptam in sua viduitate permanere promiserit, volumus ut potestatem habeat omnium bonorum suorum, et quidquid inde facere velit, faciat. Et post obitum ejus, eadem bona ad sui redeant parentes mariti, si parentes [al., praesentes] habet: sin autem non, rex sit haeres.



CAP. XXV.

De raptu puellarum. Si quis militum impudicifia foedatus, puellam aliquam, sine concessione parentum sibi in uxorem rapuerit, decernimus puellam parentibus reddi, etiamsi ab illo aliqua vis sibi illata sit, et raptor decem solvat juvencos pro raptu, licet postea reconcilietur parentibus puellae. Si vero pauper quis, aut vulgaris hoc aggrediatur agere, componatur raptum [Legendum opinor, [Col. 1249D] componat raptum] quinque bobus.



CAP. XXVI.

De liberis fornicantibus cum ancillis alterius domini. Ut liberi suam custodiant libertatem incontaminatam, volumus illis ponere cautionem, ne cum alienis fornicentur ancillis. Si quis autem improvidus hanc cautionem transgrediens, fornicaretur [al., fornicatur] cum ancilla alterius, sciat se reum esse criminis, et pro eodem crimine [Col. 1250A] imprimis decalvari et depilari [al., pro eodem crimine decoriari]. Si vero secundo cum eadem fornicatus fuerit, iterum decalvetur [al., decorietur] et depiletur. Si autem tertio, sit servus pariter cum ancilla, aut redimat se. Si autem ancilla conceperit de eo, et parere non poterit, sed in partu morietur, componat eamdem cum alia ancilla. Servus quoque alicujus, si cum ancilla alterius fornicatur, decalvetur [al., decorietur] et depiletur: et si ancilla de eo conceperit, et in partu moriatur, servus venundetur, ac dimidia pars pretii seniori ancillae detur: altera pars vero seniori servi semper remaneat.



CAP. XXVII.

De his qui petunt alienas ancillas in uxores. Ut nemo eorum, qui libero nomine censentur, [Col. 1250B] facere cuiquam injuriam audeat, terrorem et cautionem imposuimus. Quia in hoc regali concilio decretum est, ut si quis liber connubium ancillae alterius, sciente domino ancillae, elegerit, perdita suae libertatis industria, perpetuus efficiatur servus.



CAP. XXVIII.

Qui extra regnum a suis aufugiunt uxoribus. Ut genus utriusque sexus, certa lege, et absque injuriis maneat et vigeat, in hoc regali decreto statutum est, ut si quis protervitate praeditus, propter abominationem uxoris patriam effugerit, uxor cuncta, quae in potestate mariti habebantur, possideat, dum velit exspectare virum; et [al., ut] nemo in aliud conjugium eam cogere praesumat. Sed [al., et] si sponte nubere velit, liceat sibi, sumptis [Col. 1250C] congruis vestimentis, et dimissis caeteris bonis, ad connubium ire. Et si vir, hoc audito, redierit, ne liceat sibi aliam ducere, propter suam culpam [al., praeter suam], nisi cum licentia episcopi [(113) 1Kb] .



CAP. XXIX.

De furto mulierum maritatarum. Cum igitur cunctis horrendum, et omnibus abominabile sit, virilem sexum repertum fecisse furtum, et magis magisque sexum femineum: secundum regalem senatum decretum est, ut si aliqua mulier maritata furtum commiserit, a marito redimatur: et si secundo in eamdem culpam inciderit, similiter redimatur: si vero tertio, venundetur.



CAP. XXX.

De incendiis mansionum. Si quis per inimicitias alterius aedificia cremaverit igne, decrevimus, ut aedificia restituat, et quicquid supellectilis [Col. 1250D] arsum fuerit, persolvat, et insuper sedecim juvencis, qui valent sexaginta solidos.



CAP. XXXI.

De strigibus. Si qua striga [(114) 1Kb] inventa fuerit, secundum judicialem legem ducatur [al., ducant] ad ecclesiam, et commendetur sacerdoti ad jejunandum, fidemque discendum: post jejunium vero domum redeat. Si secundum in eodem crimine invenietur, simili jejunio subjaceat: post [Col. 1251A] jejunium vero in modum crucis in pectore et in fronte, atque inter scapulas, incensa clavi ecclesiastica, domum redeat. Si vero tertio, judicibus tradatur.



CAP. XXXII.

De maleficis et sortilegis. Ut creatura Dei ab omnium laesione malignorum remota, et a nullo detrimentum sui passura maneat, nisi a Deo, a quo [al., additur et] augmentatur: secundum decretum senatus statuimus ad magni cautionem terroris, veneficis et maleficis [al., veneficiis et maleficiis], ut nulla persona, maleficio aut veneficio quemquam hominum subvertere a statu mentis, aut interficere audeat. Ast si quis, vel quae, posthac haec praesumpserit, tradatur in manus maleficio laesi, aut in manus parentum ejus, secundum eorum velle, [Col. 1251B] ad judicandum. Si vero sortilegio utentes invenirentur [al., abest invenirentur], ut faciunt in cinere, et his similibus, ab episcopis flagellis emendentur.



CAP. XXXIII.

De invasione domorum, de pugna ibidem secuta. Volumus ut firma pax, et unanimitas sit inter majores et minores, secundum apostolum: Omnes unanimes estote (I Petr. III, 8), nec alium aliquis invadere audeat. Nam si quis comitum, post diffinitionem hujus communis concilii tam contumax exstiterit, ut alium domi quaerat ad perdendum eum, atque suas dissipare res; et si dominus domi est, et si secum pugnaverit, vel interfecerit, luat secundum legem de evaginatione gladii confectam. Si autem idem comes ibidem occubuerit, sine compositione [Col. 1251C] jaceat. Si vero miles quis curiam, vel turrim, vel domum alterius invaserit militis, decem juvencis componat invasionem. Si vero ille non supervenerit, sed suos milites miserit, centum juvencis componat invasionem. Si vulgaris quidem alterius sui similis mansiunculas invaserit, quinque juvencis solvat invasionem.



CAP. XXXIV.

De aedificatione et dote ecclesiae a villis compositae. Decem villae ecclesiam aedificent, quam duabus mansionibus [(115) 1Kb] , totidemque mancipiis dotent, equo et jumento, sex bobus, et duabus vaccis, triginta quatuor minutis bestiis. Vestimenta vero et corporalia et coopertoria rex provideat, presbyterum et libros episcopi.



CAP. XXXV.

De donationibus regum, et propriae [Col. 1251D] rei possessione. Consensimus igitur petitioni totius senatus, ut unusquisque dominetur propriorum, similiter et donorum regis, dum vivit: excepto quod ad episcopatum pertinet et comitatum, ac post ejus vitam filii simili dominio succedant, nec pro nullius causa reatus detrimentum bonorum suorum patiatur [Col. 1252A] quis, nisi consiliatus mortem regis, aut traditionem regni fecerit, vel in aliam fugerit provinciam. Tunc vero bona illius in regiam veniant potestatem, ipse vero subjaceat sententiae, filiis innocentibus remanentibus.



CAP. XXXVI.

De servo interfecto ab altero servo. Si alicujus servus servum alterius occidit, senior homicidae medietatem servi componat seniori interfecti, si potest: sin autem non, peracta una quadragesima [(116) 1Kb] , venundetur servus, et pretium dividatur.



CAP. XXXVII.

De redemptione homicidae servi. Servum liberi homicidam, se seniori placuerit, cum centum et decem juvencis redimat, aut tradat [(117) 1Kb] .



CAP. XXXVIII.

De vindicta nitentium acquirere libertatem [Col. 1252B] alienis servis. Si quis alienis servis libertatem acquirere niteretur, quot servi erunt, totidem mancipia solvat. Ex quibus duae partes regi, tertia seniori servorum detur. Rex autem ex sua parte tertiam tribuat comiti.



CAP. XXXIX.

De furto servi semel commisso. Si quis servorum semel furtum commiserit, reddat furtum, et redimat nasum quinque juvencis, si potest: si autem non, abscindatur [(118) 1Kb] .



CAP. XL.

De poena furtum 2 et 3 committentis. Si furtum abscissus naso commiserit, redimat aures quinque juvencis, si potest, si autem non, abscindantur. Si tertio commiserit furtum, careat vita.



CAP. XLI.

De furto liberorum, etc. Si quis liberorum [Col. 1252C] furtum commiserit, hac decrevimus legem componere [al., comparere], ut semel redimat se, si potest: sin autem non, venundetur. Si idem venundatus furtum commiserit, legibus servorum subjaceat. Si secundo, simili legi subjaceat. Si vero tertio, dispendio vitae dijudicetur.



CAP. XLII.

Comites, quod regis est, apud se non detineat. Si quis comitum partem regis defraudaverit, reddat fraudem, et duplo, componat [(119) 1Kb] .



CAP. XLIII.

De contemptu. . . justi judicii comitis. Si quis militum judicium a suo comite recte judicatum spernens, ad regem appellaverit, cupiens comitem suum reddere injustum, sit debitor decem pensarum auri suo comiti.



CAP. XLIV.
[Col. 1252D]

De restituenda re militibus, etc. Si quis comitum, inventa aliqua occasione, quid injuste militi abstulerit, reddat, et insuper ex proprio tantumdem solvat.



CAP. XLV.

Promissum cadit in debitum. Si quis autem militum, suum spontaneum donum dicens [Col. 1253A] sibi vi ablatum, mendax exstiterit, et hoc careat, et insuper tantumdem solvat [(120) 1Kb] .



CAP. XLVI.

De his qui hominem gladio occiderint. Si quis hominem gladio occiderit, eodem juguletur gladio [(121) 1Kb] .



CAP. XLVII.

De debilitatione membrorum gladio facta. Si quis autem gladio evaginato alium quemlibet debilitaverit, vel in oculo, vel in pede, vel in manu, consimile sui corporis damnum patiatur.



CAP. XLVIII.

De eo qui gladio percussus vulnus accepit. Si quis vero gladio vulneravit aliquem, et vulneratus de eodem vulnere sanus et incolumis evaserit, homicidii compositionem vulneris illator componat.



CAP. XLIX.

[Col. 1253B] De gladii evaginatione sine vulnere. Si quis furore repletus evaginaverit gladium, et tamen non laeserit, pro sola evaginatione medium homicidii compositum solvat [(122) 1Kb] .



CAP. L.

De testimonio servorum. . curiae praepositorum. Si quis servorum curiae regali vel comitis praeficitur, ejus testimonium inter comites recipiatur, si servus seniorem, vel serviens suum comitem interfecerit [(123) 1Kb] .



CAP. LI.

De conspiratione contra regem et reginam. Si quis in regem aut regnum conspiraverit, refugium nullum habeat ad ecclesiam. Si quis contra regis salutem aut dignitatem quolibet modo aliquid [Col. 1254A] conspiraverit, aut conspirare aliquid tentaverit, seu tentanti scienter consenserit, anathematizetur, et omnium fidelium communione privetur. Vel si quis hujusmodi aliquem noverit, et probare valens non indicaverit, praedictae subjaceat damnationi [(124) 1Kb] .



CAP. LII.

De decimatione. Si cui Deus decem dederit in anno, decimam Deo det. Et si quis decimam suam abscondit, novem solvat. Et si quis decimationem episcopo separatam furatus fuerit, dijudicetur ut fur, ac hujusmodi compositio tota pertineat ad episcopum.



CAP. LIII.

De calumniatoribus aulae. Si quis versutus alicui comitum, vel alteri personae fideli dixerit. Audivi regem ad perditionem tui loqui, et [Col. 1254B] hic inventus fuerit, pereat.



CAP. LIV.

De his, qui mendacia inter duos aulae familiares astruunt. Si quis inter duos comites mendacia protulerit, tacereque eos deprecatus fuerit, ut astutia diaboli ab invicem eos separaret, solvat duas compositiones fallacis linguae pro reatu mendacii. Si uni soli adulatus fuerit, privetur lingua.



CAP. LV.

De furto Uduornicorum, id est, libertinorum. Si quis illorum, cui vulgo Uduornic vocantur, furtum commiserit, lege liberorum dijudicetur. Testimonium autem ejus inter ipsos non recipiatur [al., recipiant] [(125) 1Kb] .




[Col. 1253]
SANCTI STEPHANI PRIVILEGIUM PROTOABBATIAE S. MARTINI PANNONIAE CONCESSUM (Anno 1001.)
(Acta sanctorum Bolland. Septembr. t. I, p. 494.)

[Col. 1253D] In nomine Domini Dei summi. STEPHANUS, superna [al., divina] providente clementia, Hungarorum rex.

Credimus et vere scimus, si locis divino cultui mancipatis, potestates atque honores adaugmentaverimus, id non solum laude humana praedicandum, verum divina mercede remunerandum. Quocirca omnium sanctae Ecclesiae Dei fidelium, nostrorumque, praesentium ac futurorum solers comperiat intentio quod nos interventu, consilio et consensu [Col. 1254D] domini Anastasii abbatis de [al., de omittitur] monasterio S. Martini, in monte supra Pannoniam sito, a genitore nostro incoepto, quod nos per Dei subsidium, ob animae nostrae remedium, pro stabilitate regni nostri ad fidem perduximus, talem concessimus libertatem qualem detinet monasterium S. Benedicti in monte Cassino, quia propter orationes sanctas fratrum ejusdem monasterii, conciliante domino Anastasio praescripto abbate et jugiter adjuvante, confortati et laureati sumus; singulare [Col. 1255A] namque suffragium, quod per merita B. Martini in pueritia mea expertus sum, memoriae posterorum tradere curavi.

Ingruente namque bellorum tempestate, quia [al., qua] inter Theutonicos et Hungaros seditio maxima excreverat, praecipueque cum civilis belli ruina urgeret, volente comitatu quodam Symigiensi [al., nomine Simigensi] paterna me sede repellere, quid fluctuanti animo consilii darem, quaque me verterem tanta tactus verecundia, astantibus ducibus, videlicet Pagzano [al., Poznano], Contio [al., Cincio], Orzio [al., Orthio], donno quoque dominico [al., dominoque meo] archiepiscopo, votum vovi S. Martino quod, si de hostibus interioribus, et [al., aut] exterioribus ejus meritis victor [Col. 1255B] existerem, supranominati comitatus decimationem de omnibus negotiis, praediis, terris, vineis, segetibus, vectigalibus vinoque hospitum, quod in praediis eorum cresceret, ne parochiano episcopo pertinere videretur, sed magis abbati ejusdem monasterii, sub testimonio praefatorum ducum multorumque comitum, absque ulla mora subjugarem. Dumque post cogitatum victoria potirer, quod animo revolveram operis efficacia complere studui. Necdum [Col. 1256A] enim [al, etiam] episcopatibus et abbatiae praeter ipsum locum in regno Ungarico fuerant [al., sitae erant]. Quod si, vos fideles, licuit mihi, quo volui loco, episcopatus et abbatias statuere, an non licuit cuipiam loco, quod volui, ut facerem?

Et ne adhuc ecclesia S. Michaelis vacua esse videretur, vel episcopus parochianus injurias, querimoniasque in collectione decimationis pateretur, ei curtem, quae vocatur Cortou [al., Corten], cum omnibus eidem [al., cum hominibus eodem] pertinentibus tradidi. Quod si ipse contra mea statuta quid inique agere, vel acquirere voluerit, ante Deum judicem vivorum et mortuorum in die judicii se contendere mecum sciat. Adhuc autem subjungens dico; sit autem id ipsum monasterium ab omni inquietudine [Col. 1256B] semotum, habeantque monachi post transitum sui cujusque abbatis alium abbatem securiter eligendi auctoritatem, a quocunque velint episcopo consecrandi eum, sitque illis licitum ordines recipere in quovis loco, et a quocunque, etc. Signum domini Stephani inclyti regis. Dominicus archiepiscopus vicecancellarius fecit anno Dominicae Incarnationis 1001, indictione XV Anno Stephani primi regis secundo [(126) 5Kb] .




[Col. 1257]

ANNO MXLVIII
ANDREAE HUNGARIAE REGIS CONSTITUTIONES ECCLESIASTICAE
(MANSI, Concil. XIX, col. 631.)

[Col. 1257A] I. Ut quicunque Ungarus, seu peregrinus in Ungaria deposito Scythico gentili et ethnico ritu, ad veram Jesu Christi fidem illico non rediret, ac sacram legem a divo rege Stephano traditam non reciperet, capite et bonis multaretur. Civitates, oppida, villae, templa demolita dirutaque reficerentur.

II. Pontifices, et collegia sacerdotum pristino more observarentur, et illis parerent.

III. Ritus omnes Christiani revocarentur.

IV. Profanas et Scythicas caeremonias falsosque deos abrogarent, et simulacra demolirentur.

[Col. 1258A] V. Si quis Deo, sanctisque ejus, et sacerdotibus malediceret, aut in eos mali quid patraret, Dei primum, tum vindictam suam incursurum se sciret.

VI. Quicunque sacris addictum, aut etiam profanum hominem occidisset, peccatum more veteri expiaret, omnes demum a caedibus, latrociniis, ac caeteris injuriis, et vi abstinerent.

VII. Qui vero constitutionem hanc contemneret, et ei animo reluctaretur, capitis et omnium rerum reus esset, edixit.




[Col. 1257]

ANNO MXXXIX
BRACILAI DUCIS BOHEMIAE LEGES Pro morum reformatione ad tumulum S. Adalberti latae [(1) 1Kb]
(MANSI, Concil. XIX, 589.)

[Col. 1257B] »Extendite, fratres, simul vestras ad Deum dextras, et ad meos attendite sermones, quos volo ut vestrae fidei sacramento confirmetis, hoc meum maximum et primum sit decretum, ut vestra connubia, quae hactenus habuistis ut lupanaria, amodo juxta canonum scita sint legitima, sint privata, sint insolubilia, ut una vir conjuge, conjux uno viro contenti vivant. Si autem conjux virum, aut vir conjugem spreverit, et rixa inter eos usque ad dissidium efferbuerit, qui ex his in priorem copulam redire noluerit, nolo ut, secundum nostrae terrae ritum, in servitudinem redigatur, sed per hujus decreti angariam redigatur in Ungariam, qualiscunque sit persona, nec liceat ut pretio se redimat, aut in [Col. 1258B] hanc terram redeat, ne contagio unius oviculae totum serpat per ovile.« Severus episcopus dixit: »Quicunque aliter fecerit, anathema sit. Eadem sententia sint plectendae virgines, et viduae, et adulterae, quae nomen bonum amisisse, ac per scortum concepisse noscuntur.« Tunc dux subjungens ait: »Si vero mulier proclamaverit pari vice non amari, sed inclementer a viro affligi, detur inter eos judicium Dei, et qui inventus fuerit reus, poenas solvat. Similiter de his qui homicidiis infamantur, archipresbyter comiti illius civitatis nomina eorum ascribat, et comes eos conveniat, et si sunt rebelles, in carcerem redigat, donec aut poenitentiam dignam agant, aut si negant, ignito ferro, sive adjurata [Col. 1259A] aqua examinentur. Fratricidas autem et parricidas, sive sacerdotum interfectores et hujusmodi capitalium criminum reos archipresbyter assignet comiti, vel duci, qui per manum et ventrem ferratos, de regno ejiciat, ut instar Cain jugi et profugi circumeant terram. Tabernam quoque, quae est radix omnium malorum, et parari et paratam comparari prohibemus. Et qui fuerit hujus decreti violator tabernarius, in foro ad palum suspensus, et usque ad praeconis fastidium caesus, depiletur; res tamen ejus non infiscentur, sed potus tantum in terram projiciatur, ne quis eo polluatur; potatores autem deprehensi non prius de carcere exeant, quam in fiscum ducis unusquisque tercentos nummos componat. Fora vero Dominicis diebus fieri [Col. 1260A] interdicimus, quae imo maxime in his celebrant regionibus, ut caeteris diebus suis vacent operibus. Si quis autem Dominicis diebus vel festis publice ad ecclesiam feriari indictis, in servili opere inventus fuerit, ipsum opus, et quod in opere inventum fuerit, archipresbyter tollat, et tercentos nummos in fiscum ducis componat. Et qui in agris, vel silvis sepeliunt mortuos, ab hujusmodi archipresbyter bovem tollat, et tercentos nummos in fiscum ducis solvant; mortuum tamen in polyandrio fidelium condemnat denuo. Haec sunt quae Deus odit, haec sunt quae S. Adalbertus pertaesus, non suas deseruit oves, et ad exteras maluit ire docturus gentes.« Severus episcopus dixit: »Ista ducis deliberatio justa sit anathemate firma.«



APPENDIX AD SAECULUM IX




ANNO DOMINI DCCCLX
ANGILBERTUS PUSTERLA ARCHIEPISCOPUS MEDIOLANENSIS




[Col. 1259]
NOTITIA HISTORICA IN ANGILBERTUM
(UGHELLI, Italia sacra, IV, 79.)

Angilbertus Pusterla Angilberto, hujus nominis primo, successit an. 827. Hic ille Angilbertus est quem tantae dignitatis corrupit felicitas, cum aliqnandiu moderatione antea usus prudenter Mediolanensem administrasset Ecclesiam. Suffultus enim, ut quidam narrant, Magni Caroli privilegiis et gratiis, charusque Ludovico Pio imperatori Lotharioque ejusdem filio, a Romana Ecclesia ita defecit, ut per inauditam superbiam cum Romano pontifice de potestate deque dignitate decertare non verecundaretur. Pessimum exemplum ita ad successores pertransiit, ut per ducentos ipsos annos ea contumacia illos abduxerit infeceritque. Caeterum hic Angilbertus confirmationem omnium privilegiorum, a Carolo olim Magno suae Ecclesiae concessorum a Ludovico Pio obtinuit; exstatque ejusdem epistola ad eumdem imperatorem de rerum ecclesiasticarum statu, quem illius jussu, adjuncto sibi Andrea patriarcha Aquileiensi collega, recognoverat. S. Caloceri reliquias transtulit. Plura donaria Ambrosianae basilicae ejusque monachis dilargitus est, quibus Gaudentium abbatem praefecerat, quos ideo pluribus aliis immunitatibus atque favoribus firmavit, ut in ipsius diplomate videre est, cui momentum addidit Lotharii imperatoris auctoritas. Illud nos ex authentico exemplari eruimus sacrae Romanae Rotae oblatum, cum inter Ambrosianum clerum monachosque gravis lis de jurisdictione exaestuasset.




[Col. 1259]
RESCRIPTUM Consultationis seu exhortationis episcoporum ad dominum Hludouvicum imperatorem
(BALUZ., Capitul. II, 351.)

[Col. 1259B] Domino gloriosissimo regi HLUDOUVICO pax et vita et victoria ministretur a Deo Patre et Domino nostro Jesu Christo.

Nos quidem in Dei nomine ANGILBERTUS archiepiscopus et ANDREAS patriarcha una cum JOSEPH archicapellano, cum ad hanc synodum in urbe regia Ticino [Col. 1260B] congregatam venissemus, replicavimus eis piam vestram exhortationem, qua viva voce ad nos usi fuistis, flagrantes Spiritus sancti munere, et ultra quam hujus aetatis teneritudo capere potuisse videretur, totius modestiae et gravitatis atque sapore sapientiae conditam protulimus, etiam et coram eis [Col. 1261A] relegi fecimus commonitorium a vestra nobis magnificentia traditum. Quibus auditis, omnes unanimiter pro vestra indole omnipotenti Deo dignissime gratias egerunt quia populo suo tam piissimum tamque sanctissimum principem dedit, qui cuncta ordinabiliter disponere cupit.

CAP. I. Et quoniam religiosa sollicitudo vestra primum de conversatione episcoporum, presbyterorum et caeterorum clericorum quaerere studuit, nos quoque, quo regulariter melius fieri potuit, eumdem ordinem servamus. Episcopum quidem ita conversari debere pronuntiamus ut ejus vita recte vivendi sit norma. Presbyteros vero et clericos ita vivere oportet ut subditae plebi exemplo suae conversationi proficiant. Et quidam coepiscoporum nostrorum, [Col. 1261B] qui bonae conversationis sibi conscii sunt, palam fateri recusabant, ne sui ipsorum laudatores viderentur. Qui vero negligentiam suam recognoscunt, more humani ingenii se ipsos accusare verebantur. Juxta commonitionem tamen vestram diligentius perscrutantes, quosdam quales desideratis, qualesque populi Dei pastores et rectores esse decet, invenimus. Quorumdam vero negligentiam vel erga clericorum suorum custodiam vel erga plebium sollicitudinem reperimus; quibus ut aliquantulum emendandi spatium tribuatis, humiliter petimus. Qui si cito delicta non correxerint, severiori sententiae subjacebunt.

CAP. II. Caeterum si quilibet laicorum vel clericorum contra episcopum vel alicujus ordinis clericum [Col. 1261C] aliquid queritur, noverint nos paratos et legitimam praebere audientiam, et si quid perperam gessisse probati fuerint, debita animadversione puniri.

CAP. III. Doctrina vero et praedicatio in populum, partim episcoporum et reliquorum sacerdotum, partim vero populi negligentia, non sicut necessarium est procuratur. Et sacerdotum quidem incuria nullatenus est excusanda. Quidam vero laici et maxime potentes ac nobiles, quos studiosius ad praedicationem venire oportebat, juxta domos suas basilicas habent; in quibus divinum audientes officium, ad majores ecclesias rarius venire consueverunt [(1) 1Kb] . Et dum soli afflicti et pauperes veniunt, quid aliud quam ut mala patienter ferant illis praedicandum [Col. 1261D] est? Si autem divites, qui pauperibus injuriam facere soliti sunt, venire non renuerint, admoneri utique possent ut eleemosynis peccata sua redimerent et a fluxu rerum temporalium se abstinerent. Admonendi sunt igitur potentes ut ad majores ecclesias, ubi praedicationem audire possint, conveniant, et quantum dono omnipotentis Dei divitiis et honoribus caeteros antecedunt, tanto ad audiendum praecepta conditoris sui alacrius festinent.

CAP. IV. Quidam autem comites et vassi dominici presbyteros et clericos nostros caeteros, quod nec episcopis facere licet, absque nostra licentia recipiunt. Insuper etiam ubicunque ordinatos, et quosdam de quibus dubium est utrum consecrati sunt, [Col. 1262A] in parochiis nostris absque nostra examinatione missas celebrare faciunt. Quod ne ulterius fiat, omnimodis est inhibendum. Quare in ordinandis plebium rationibus civium instituta [presbyteris canonum inst.] serventur, et pestiferae ambitionis vitium radicitus exstirpetur, et neque ob quorumdam propinquitatem, neque pro alicujus familiaritatis gratia, neque, quod maxime detestandum, propter pecuniarum acceptionem, indignus quilibet ordinetur. Et primum quidem ipsius loci presbyteri vel caeteri clerici idoneum sibi rectorem eligant. Deinde populi qui ad eamdem plebem aspicit sequatur assensus. Si autem in ipsa plebe talis inveniri non potuerit qui illud opus competenter peragere possit, tunc episcopus de suis, quem idoneum judicaverit, [Col. 1262B] inibi constituat.

CAP. V. Sane removenda quorumdam laicorum procacitas, qui hoc solo obtentu quod ad electionis consortium admittuntur, archipresbyteris suis dominari praesumunt, et quos tanquam patres venerari debuerant, velut subditos contemnunt. Hi igitur intra proprii juris terminos sunt redigendi. Et si extraordinariam dominationem in Ecclesiis exercere praesumpserint, regia sunt disciplina coercendi. Ipsi vero qui ad gubernandas plebes legitime provecti sunt, nullatenus a suis episcopis repellantur, nisi aut in alicujus criminis reatum inciderint aut easdem plebes male tractaverint.

CAP. VI. Tollenda est enim prava omnino consuetudo quae in quibusdam locis oriri coepit, quia nonnulli [Col. 1262C] archipresbyteri vel aliorum titulorum custodes, fruges vel alios ecclesiarum reditus ad proprias domos abducunt. Quidam vero aliorum possessiones conducunt, ut in eis quae ab ecclesiis suis male subtraxerunt recondant. Nonnulli autem laicorum in tantum eorum nequitiae se complices faciunt, ut quae hujusmodi transgressores ab ecclesia subripuerunt, ipsi in suis domibus abscondant. Tales ergo primum a suis episcopis corripiantur. Quod si se citius corrigere noluerint, tanquam qui ecclesiasticas res sacrilega temeritate tractaverunt, synodali sententia feriantur. Laicos vero qui post hanc denuntiationem socios se hujus expilationis praebuerint, tanquam furti reos, judiciaria coarctabit auctoritas.

[Col. 1262D] CAP. VII. De restauratione ecclesiarum illud capitulum sufficit quod genitor vester in capitulare suo constituit. Sed ut servetur, vestra indiget admonitione.

CAP. VIII. Similiter et de xenodochiis, sicut in eodem capitulari continetur, observandum est.

CAP. IX. De monasteriis autem virorum seu feminarum, quae secundum regulam sancti Benedicti vel secundum canonicam auctoritatem disposita esse debent, quia inspiratio omnipotentis Dei, ut credimus, cor vestri moderaminis incitavit, ipsi gratias referimus. Nam quod jam maxima ex parte ordinem suum amiserint, omnibus est manifestum. Quae ut ad pristinum statum reducantur, in domini ac genitoris [Col. 1263A] vestri ac vestra gloriosa dispositione consistit.

CAP. X. Ea quidem monasteria quae adhuc statum suum retinent, unumquemque episcoporum in cujus parochia constituta sunt providere oportet utrum ordinem suum teneant. Quod si aliter invenerit, una cum rectore monasterii corrigere debebit. Quod si rectoris monasterii principaliter culpa fuerit, et se suosque subditos ad episcopi sui admonitionem corrigere dissimulaverit, synodica debet auctoritate percelli.

CAP. XI. Quidam autem episcopi et rectores monasteriorum res ecclesiarum suarum subtractas et aliis personis largitas esse queruntur, et ideo ecclesiasticas utilitates nequaquam se implere posse dicunt: [Col. 1263B] quae ut restituantur, vestram regiam majestatem imploramus. Quia si hi qui eas pro animarum suarum remedio ecclesiis contulerunt, praemium merentur, sine dubio damnatione digni sunt qui eas subtrahere moliuntur.

CAP. XII. In sacris canonibus praefixum est ut decimae juxta episcopi dispositionem distribuantur. Quidam autem laici, qui vel in propriis vel in beneficiis suas habent basilicas, contempta episcopi dispositione, non ad ecclesias ubi baptismum et praedicationem, manus impositionem, et alia Christi sacramenta percipiunt, decimas suas dant, sed vel propriis basilicis vel suis clericis pro suo libitu tribuunt. Quod omnimodis divinae legi et sacris canonibus constat esse contrarium. Unde vestram potestatem [Col. 1263C] ut eos corrigatis expetimus.

CAP. XIII. Sacra docet auctoritas ut publice peccantes publicae poenitentiae subjiciantur. Inveniuntur autem quidam qui incesta matrimonia contraxerunt et vel proximis suis vel Deo sacris mulieribus copulati sunt. Quidam etiam publicae possunt poenitentiae subjugari. Petimus ut comitum vestrorum auxilio fulciantur.

[Col. 1264A] CAP. XIV. Quosdam ministros comitum propter frequentia placita pauperiorem populum nimis affligere comperimus. Unde majestatem vestram obsecramus ut capitulare avi vestri de hac re observari praecipiatis.

CAP. XV. De comitibus vero, de quorum vita et actibus a nobis quaerere voluit sublimitas vestra, quosdam tales esse scimus quales Dei ministros et vestrae reipublicae provisores esse decet. Nonnulli autem, ut se suosque ministros corrigant, vestra admonitione indigent. Quibus tamen ut aliquantulum emendandi spatium tribuatis, exposcimus. Qui si se citius corrigere noluerint, regia sunt auctoritate reprimendi.

CAP. XVI. Statuimus etiam ne episcopi, quando [Col. 1264B] pro confirmando populum parochias circumeunt, archipresbyteros suos gravent, et hujusmodi dispensa contenti sint, panes centum, friskingas quatuor, vini sextaria quinquaginta, pullos septem, ova quinquaginta, agnum unum, porcellum unum, annonam ad caballos modios sex, fenum corr. tres [forte, feni corbes tres]; mel, oleum, cera, quod sufficit.

CAP. XVII. Petimus etiam ut emunitates progenitorum vestrorum ita conservari praecipiatis, sicut a glorioso genitore vestro in suo capitulare constitutum est.

CAP. XVIII. Per singulas parochias eas festivitates populus observare studeat quas proprius episcopus venerari praedicaverit, ita ut neque illas negligant quas sacerdotes monuerint, neque inani superstitione [Col. 1264C] eas celebrare praesumant quae nequaquam sunt observandae.

CAP. XIX. Si vero aliqui inventi fuerint qui sacerdotibus obtemperare noluerint, per ministros reipublicae distringantur, et satisfactionem poenitentiae quam presbyteri imposuerint subire cogantur.




[Col. 1263]
ANGILBERTI PRIVILEGIUM Pro Ambrosiana basilica
(UGHELLI, Italia sacra, tom. IV, pag. 79.)

[Col. 1263D] In nomine Domini, ANGELBERTUS, beatae Mediolanensis Ecclesiae humilis archiepiscopus.

Cumque, Domino juvante, gererem sollicitudinem de meae parochiae monasteriis, et ea ad tramitem sanctae conversationis corrigendo atque construendo, prout valui, perduxissem, verti me ad monasterium beatissimi Ambrosii, ubi ejus corpus quiescit, quatenus, necessitate cogente, ibidem abbatem ordinare debuissem. Cumque pro hoc diutius, quem abbatem illius constituere debuissem (quia ibi non reperiebatur talis, eo quod ob negligentiam ordo regularis valde inerat corruptus), pro hoc diutius coepissem [Col. 1264D] cogitare, cum meis sacerdotibus divinam clementiam postulando: tunc Domino favente, consulentibus etiam sacerdotibus nostris, abstuli Gaudentium abbatem monasterii Sancti Vincentii (quem etiam ego ibi abbatem jam dudum ordinaveram) et in praefato monasterio Sancti Ambrosii abbatem constitui. Nunc autem, ut ipsi monachi valeant Deo deservire, et ei jugiter laudum gratias referre, exclusi ab indigentia, tam ob stabilitatem regum nostrorum, invictissimorum imperatorum, Ludovici et Lotharii, quam ob pacem immaculatae matris Ecclesiae, per hoc praeceptum confirmo ecclesiam et altare quod [Col. 1265A] inibi noviter mirifice aedificavi ob nimium amorem confessoris Christi Ambrosii, in tutela et omni custodia suprataxati Gaudentii abbatis, et in ejus ditione perenniter suisque successoribus permaneat sine fine, et itaque omnes possessiones atque res ipsius monasterii, diversis in locis constitutas, quarum vocabula haec sunt, Oleoductus, Campelione, Ceresiolae Gratem, Lucum, Sinterani, Casteniade, et Catenadam, seu omnes res quas nunc possidere videntur, vel abhinc, Domino largiente, eidem venerabili Ecclesiae Deum timentium liberalitate quoquove modo fuerint additae, excepta curte Dubbini, quam nos juxta commutationem commutare volumus. Placuit nobis ob Dei et beati Ambrosii amorem per consensum sacerdotum nostrorum constituere per [Col. 1265B] hanc nostram institutionem, ut neque nos, neque alios successorum nostrorum jam praedicto abbati Gaudentio, aut successoribus ejus, de supradictis rebus ullam contra rationem ingerat molestiam, vel in rebus diminutionem, eo videlicet modo ut sub nostra nostrorumque succedentium consistentes ordinatione, atque dispositione Patrum, nobisque etiam prout decet parendo liceat eisdem perfrui, et quietam sub sancta degentes regula ducere vitam. Statuentes etiam per hoc nostrae auctoritatis munimen, [Col. 1266A] ut cujuscunque ordinis homo, tactus superno amore, inibi suis cum rebus voluerit sacrae normae sua submittere colla, ex nostra amplissima largitate sine ullo obstaculo habeat facultatem. Verum etiam et hoc concedimus ut quocunque tempore abbas ipsius monasterii de hoc saeculo migraverit, de ipsis sibimet eligant pastorem, si talis inibi persona reperta fuerit, qui juxta regulam eosdem, et vita fultus regulariter quiverit regere, ex nostra tranquillissima concessione habeant facultatem. Et ut hoc praeceptum meae concessionis inconvulsum et inviolatum perpetuo permaneat, Ambrosium notarium sanctae nostrae Mediolanensis Ecclesiae scribere jussimus, et propria manu subter confirmavimus, anno domnorum nostrorum, confirmantium hoc, Ludovici et [Col. 1266B] Hlotarii imperatorum decimo octavo, et decimo sexto Kal. Martii, indict. decima tertia [(2) 1Kb] .

Angelbertus, indignus archiepiscopus in hoc praecepto subscripsi.

Adoaldus Penio.

Deusdedit.

Ermaldus.

Et alii quamplures, sacerdotes, et diaconi, subdiaconi, notarii subscripserunt.




ANNO DOMINI DCCCLXXVII
ANDREAS BERGOMAS PRESBYTER




[Col. 1265]
ANDREAE CHRONICON
(Edidit PERTZ, Monumenta Germaniae historica, Script. t. III, p. 231.)





ADMONITIO

[Col. 1265C] Liber ex codice saeculi IX a viro quodam docto, qui se Hermannum Philomuson vocari voluit, in Menkenii SS. t. I, 89 sqq. editus, atque a Muratorio [Col. 1266C] in Antiqq., t. I, repetitus, jam ope codicis Vadiani in bibliotheca civitatis Sangallensis, numero AC 23 signati [(1) 3Kb] membranacei in-4o saec. IX, quem in [Col. 1267A] usum nostrum v. cl. atque reverendissimus Carolus Greith summa cum diligentia vertit, prima vice canus integerque prodit; sanus qualem auctor edere poterat, sermone Langobardis per totam Italiam proprio usus imo fere abusus; integer, quantum ex codice unico conjicere licet, cum media in pagina stylus scribendi finem dederit. Opus tribus partibus litterarum forma et atramento diversis constare, diversis igitur temporibus exaratum esse cl. Greith monuit; prior pars in obitu Bernardi regis desinit, secunda usque ad annum 876 pertingit, tertia paucis lineis constat. Auctor non solum nomen suum et ordinem, sed et aevum ipse prodidit, dum se funeri [Col. 1268A] Ludovici II imperatoris adfuisse et corpus ejus feretro impositum inde a fluvio Olio usque ad Adduam, igitur per fines dioeceseos Bergomensis, comitatum fuisse scribit. Unde recte eum Bergomatem dixeris [(2) 1Kb] , et ab Andrea vel Agnello Ravennate diversum. Primum operis caput ad verbum fere ex Pauli historia Langobardorum fluxit; quae proxime sequuntur auctor in quantum per seriem litterarum seu per antiquos homines potuit veraciter scire [(3) 1Kb] addidit, eaque ad genuinos saeculi octavi nonique fontes trutinanda patet; ultima quae ipse expertus calamo commisit, magnam sibi fidem rite conciliant.



ANDREAE BERGOMATIS CHRONICON.
[Col. 1267]

[Col. 1267B] 1. [1 1Kb] Narsis patritius Romanorum bella sustinuit [2 1Kb] , et eos semper defendit. Invidia Romani contra eum pertulit, ad Justinianum [(4) 1Kb] imperatorem acusaverunt; qui et ipse augustus et Sophia, uxor ejus, mandans ei, quia eunuchus erat, ut ad se veniret et lana in genitio per pensione dividere. Narsis vero patritius sic ei mandans, non tantum [3 1Kb] se lana dividere, sed etiam talem telam orditurum, quale ipsa dum viveret deponere non possit. Legatos Narsis ad Langobardos mittens et pomorum genera vel reliqua dignitate transmittens, ut animos eorum amabilis facerent, quatenus in Italia venirent et plena eas absque pugna perciperent. Langobardi mox ut audiunt, gavisi sunt gaudio. Pannonia vero amicis suis Avarorum gens comendaverunt; quam [4 1Kb] possessam [Col. 1267C] habebant per annos 42, cum uxoribus et natis et omnia quae habebant exientes de Panonia mense Aprile, per indictione prima, alia die post pasca Domini qui fuit Kalendis Aprilis, cum jam Domini incarnatione anni quingenti sexaginta octo essent evoluti. Igitur Langobardi introiereunt Italia per Forojulanorum terminum. Alboin nepoti sui Gisolfi Forojuli concessit et reliquos nobiles Langobardos. His diebus Langobardi Italia invaserunt, Vincentiam Veronamque et reliquas Venetiarum civitates cepit, et per tres annos Ticino possedit [(5) 1Kb] . Interim Alboin invasit omnia usque ad Tuscia preter Romam et Ravennam. Ticinensis vero per tres annos se continentes, per obsides quas dederunt [(6) 1Kb] , jam videntes suorum fortia circa se subjugata, Langubardi se tradiderunt. [Col. 1267D] Pauca vero de multa dicam. Rex Alboin postquam in Italia tres annos et sex menses regnavit, insidiae suae conjuge interemptus est. Langobardi ex communi consilio Cleb nobilissimum in urbe Ticinensium [Col. 1268B] sibi regem constituerunt; regnavit anno uno mensibus sex; a puero de suo obsequio gladio jugulatus est. Post cujus mortem Langobardi per annos decem regem non habuerunt, sed sub [5 1Kb] potestatem ducibus fuerunt. Post autem annos decem elegerunt Autari, Clefoni filius. Autari vero duxit uxorem Teudelinda nomine, filia Garibaldi Bajoariorum rex sancta et nobilissima; ipsa edificavit ecclesia sancti Johanni sita Moditia. Rex Autari apud Ticinum, venenum ut tradunt accepto, moritur, postquam sex regnaverat annos. Langobardi ex communi consilio suae regine Teudelindae licentiam tribuerunt, quali ipsa suo sociare voluisset conjugio, tali et illi regem constituissent. Quid multa? Accepit Agilulf ducem Taurinensium; et regnavit annos viginti quinque, [Col. 1268C] et mortuus est. Et regnavit pro eo filio suo Adalovald annos decem, de regno ejectus est. Ejus regnum successit Arioald, et regnavit annos duodecim, et mortuus est. Regnavit pro eo Rothari, qui edictum Langubardorum conposuit; reliqua ejus dignitatem et fortia, et bella quas gessit, nonne haec scripta sunt in coronica Langubardorum ut supra. Regnavit Rothari annos sexdecim, et mortuus est; Rodoaldi filio suo regnum reliquid. Rodoald vero dum uxore cujusdam stuprasset, ab eodem interfectus est, postquam quinque regnaverat annis septemque diebus. Huic successit in regno Aripert; regnavit annis novem, et mortuus est. Reliquid regnum duobus filii sui, Pertarit et Gudiperti. Inter ipsis fratres malis hominibus [6 1Kb] discordia facientes in [Col. 1268D] tantum, ut alterium regnum invaderent. Grimoald Beneventanorum suorum ducem per fraudulenter missum eorum mandatum veniens, Gudiperto gladio interemit, expleto anno post mortem patris et sex [Col. 1269A] mensibus. Pertarit fuga aripuit, Grimoald regnum accepit. Multa quidem ejus historiole continent, sed pauca in hac adbreviationem conscribam. Hic in edicto Langubardorum novem [7 1Kb] conposuit capitula; regnavit annos novem, et mortuus est. Reliquid regnum Garibaldi, filio suo. Pertarit vero, unde jam diximus, qui fuga lapsus erat, egressus de Galia navem ascendit, ad Britaniam insolam ad regnum Saxonum transmeare; et dum pelago navigasset, divinus nuncius eidem ad ripam clamans, et dixit: Revertere, Pertarit, in terra tua, quia tertia die est hodie, quod Grimoald defunctus est. Quid plura? Reversus est, et gratanter a Langubardis susceptus, et ad regna gubernacula eum constituerunt mense tertio post mortem Grimoaldi. Regnavit Pertarit [Col. 1269B] annos decem et septem, et mortuus est. Cuniperti, suum filium, regnum reliquid. Multa quidem ejus istoriole scripta invenimus. Contra Halahis tirrannum fatigatione sustentus; sed Cunipert triumphum victoriae cum exultatione Dei, Italia regnavit post mortem patris annos duodecim. In campo Coronate, ubi bellum contra Alahis gessit, in honore beati Georgii martyris monasterium construxit. Reliquid regnum Liutperti filio suo. Surrexit contra eum Aripert, et vivum comprehendit, et non post multos dies in balneo vita privavit. Regnavit Aripert annos 12, in flumen Ticinum ab aquis negatus est. Ansprand ejus regnum aripuit; regnavit menses tres. Reliquid regnum Liutprandi, filio suo. Fuit autem Liutprand multe sapientie, clemens, pudicus, orator, [Col. 1269C] pervigil, elemosinis largus: legem quidem Langubardorum ampliavit, et [8 1Kb] in edicti corpore conscribere jussit. Regnavit annis triginta et uno septemque mensibus, et mortuus est.

2. Haec autem superscripta summationem cui incredibile apparet, relegat [9 1Kb] tota historia Langubardorum [(7) 1Kb] ; omnia haec ibi veraciter invenit, in quantum hic scripta sunt; et plures multa illuc invenitur de nobilitatem eorum vel victoriae, et de bella quas gesserunt. Hanc autem adbreviationem superscripta, in quantum potui, exerpsi [10 1Kb] ego Andreas, licet indignus, presbyter de historiae Langubardorum; et quorum hic super continent eorum historiae minime ad nostram pervenit notitiam, sed in quantum per seriem litterarum seu per antiquos [Col. 1269D] homines potui veraciter scire, hic scrivere delectatus sum.

3. Defuncto itaque Liutprand, Ratchis electus a Langubardis rex elevatus est; regnavit annos quinque, et posuit in edicto capituli octo. Hoc quoque defuncto, Aistolfi, germano suo, regnum reliquid. [Col. 1270A] Eorumque factis retinere non possumus; sed quantum audivimus, audaces uterque fuerunt, et suorum tempore Langubardi a nulla gens terruerunt. Regnavit annos octo, et posuit in edicto capitula tredecim, et mortuus est. Desiderii regnum reliquid. Qui cum regnasset annos tres, suus filius, Adelchis nomine, ex consensu Langubardorum sub se regem constituit; sub quorum tempore in aliquantum pax fuit. Quidam et etiam filiam suam, Berterad nomine, Karoli, Pipini filius, Francorum rex, conjugio sociavit; alia vero filia, Liupergam nomine, sociavit Taxiloni Bajoariorum rex; et pax firmissima ex utraque partis firmaverunt, sed minime conservaverunt. Causa autem discordiae ista fuit. Habebat Carolus suus germanus major se Karlemannus nomine, ferebundus [Col. 1270B] et pessimus; contra Carolum iracundus surrexit, eum jurare fecit, ut ipsam Berterad ultra non haberet conjuge. Quid multa? Remisit eam Ticino, unde dudum eam duxerat. Mater vero eorum haec separatio audiens, Carlemanni filii sui blasphemiam intulit, oculorum cecitate perculsus est, cum periculo vita finivit.

4. His temporibus (an. 753) ecclesiae Romanae Leo [(8) 1Kb] papa regebat, et oppressiones a Langubardis multa patiebat; ex sede propria exiens Francia, repedavit cum multis sapientissimis ars litterarum, maxime cantores. Francorum gens haec audiens, magno gavisi sunt gaudio. Karolus [(9) 1Kb] cum suis obviam ejus adventum pedibus venerunt, ei obtimum consedere locum fecerunt civitatem quae dicitur [Col. 1270C] Metis [11 1Kb] . Qui ibidem per annos tres resedentes, tanta quidem dignitatem cantores ibi fecerunt, ut per totam Franciam Italiamque pene multae civitates ornamentum ecclesiae usque hodie consonant. Papa vero probata gens Francorum astuti et nobiles, consilium eorum dedit, ut super Langubardos venirent, Italiam possiderent; ipse vero ad suam sede Romane ecclesie remeavit.

5. Karulus siquidem vero, adnitentibus suis, oblitus est tantorum benignitatis, quod ei Desiderius rex tribuit. Congregata multorum Francorum exercitum, ex jussu apostolici sacramenta irrita facta sunt; Italia contra Langobardos veniens, divino judicio terror in Langubardus inruit, absque grave pugna Italiam invasit, anno Desiderii 18, et Adelchis [Col. 1270D] 15, indictione 12, cum jam 205 anni essent evoluti, postquam Langubardi Italiae ingressi sunt. Desiderio vero eodem tempore mortuus est. Adelchis, ejus filius, navium praeparans, ultra mare egressus est (an. 774). Tantaque tribulatio fuit in Italia; alii gladio interempti, alii fame perculsi aliis bestiis [Col. 1271A] occisi, ut vix pauci remanerent in vicos vel in civitates.

6. Forojulianorum dux tunc temporis (an. 774) Rotcausus praeerat, et in Vincentia Gaidus; qui auditu Francorum devastatione et ejus adventum quod in Forojuli properarent, congregatisque ut poterant, obviam eorum ad ponte qui dicitur Liquentia exierunt, et ibidem magna strages de Francis fecerunt. Karolus vero haec audiens, mandans eorum fidelitatis fidem suscepturos et honoraturos, Rotcausus et Gaidus ducibus cum nobilis Forojulianorum consilio inito, ut viriliter se contendissent. Erat quidem ex ipsis, cui jam munera Caroli excecaverat cor, tale dedit consilio: Quid faciemus? Quomodo eorum resistere possumus? Capud non habemus. Regem confortationis [Col. 1271B] nostrae jam devictus est. Eamus eorum fidelitate; bene nobis erit. Quid dicam? Ut obtabat, fecerunt. Et tamen eorum Carolus servavit honorem.

7. Igitur subjugata et ordinata Italia, ad Romam perrexit (an. 781); ibidem palatium construxit; deinde terra pacificata et sacramenta data, Pipinus suus filius regendum Italia concessit; ipse vero Karolus post aliquantum tempus Francia reversus est, obsides quoque ducentes secum quicquid Italia majores nati et nobiliores erant. Post non multum tempus ab eodem Carolus meruerunt, et honorati sunt ab ipso, ad suam reversi sunt patria. Pipinus vero vivente patre defunctus est (an. 810). Reliquid [Col. 1271C] filium, Bernardum nomine, cui Karolus Italia concessit; qui cum esset penuriae famis Italia praeuccupata, subito ut Bernardo regnum accepit, dignitatem ubertatemque advenit, et sic fuit dum ipse regnavit. Karolus autem qui cum sex annos in Francia, et postquam in Italia ingressus est 41 annos regnasset, defunctus est in pace senesque aetatis et plenus dierum (an. 814), qui per eum nomen Francorum longe lateque percrebuit, sicut est nunc usque ad hodiernum diem. Reliquid sedem suam in Francia Hludowici, filio suo. Iste incipit vocare imperator ex Francorum genus.

8. Conjux vero ejusdem Hludowici, Hermengarda nomine, inimicitia contra Bernardo, Langubardorum regem, orta est, mandans ei, quasi pacis gratia ad [Col. 1271D] se venire. Ille ab ipsis nobiles legatarii sacramenta fidem suscepit, Francia iturus est. Qui mox ut illa potuit, sicut audivimus, nesciente imperatore, oculi Bernardi evulsit; ab ipso dolore defunctus est (an. 818), postquam quinque regnaverat annos, duo sub Carolo, tres sub Hludowicus.

9. Erat [12 1Kb] quidem Hludowicus imperator multae sapientiae, consilio prudens, misericors et pacis amator; habebat tranquillitas magna ex omniumque parte pacis gratia; diligebat lectores, cantores, et cunctis servientibus Deo ministrantibus ecclesiae. Habuit filios tres, id est Lothario et Hludowicus de [Col. 1272A] Ermengarda, et Carolus de Juditta quae post morto Ermengardi in conjugio suscepit. Quidam praedicto imperator Hludowicus suum filium Lothario sub se sedem imperialis constituit, vivente patre.

10. Habuit Lotharius filius, Hludowicus nomine, cui avius suus Hludowicus Italiam concessit, Hludowici filii sui Bajoaria, Caroli Aquitania. Honor autem major, id est imperialis, crescebat cottidie Lotharii; cui inimici homines consilium dederunt, quatenus Judittam, nuvercam suam, genitori suo tollerent et in Italia abducerent; sicuti fecerunt. In civitate Dartonensis in custodia miserunt. Quis potest dicere furore, quam pater ejus vehementer iratus fuisset? sed totam fortia Lotharius ad se retentam habebat.

[Col. 1272B] 11. Igitur non post multos dies dum se recognoscens Lotharius, quod malum egisset consilium, nubercam suam remittens genitori suo, et ira inflammatus contra illos qui ei tam pravum consilium dederunt, alios occidit, alios in exilio misit. Tunc temporis ecclesiae Mediolanensis Angelbertus archiepiscopus regebat. Volebat imperator dicere, quod ille in ipso consilium fuisset, et venientes nobiles eum in gratia miserunt; sed dum ante imperatore ducerent, ille vero tantum caput inclinavit et verba salutatoria dixit; ad pedes vero noluit venire propter reverentiae honorem ecclesiarum. Tunc imperator dixit: Sic contenis te, quasi sanctus Ambrosius sis! Archiepiscopus respondit: Nec ego sanctus Ambrosius, nec tu dominus Deus. Imperator vero subjunxit [Col. 1272C] ei: Ite ad genitorem meum, cujus odium me fecistis habere; reducite me ad pristinam gratiam! Ille autem haec audiens, perrexit in Franciam. Hludowicus imperator honorifice eum suscepit. Dum ad mensam uterque reficerent, causa exurgens imperator et dixit: Bone archiepiscope, quid debet facere homo de inimicum suum? Ille respondit: Dominus dixit in evangelio: Diligite inimicos vestros, et benefacite his qui vos oderunt (Matth. V, 44). Imperator dixit: Et si haec non fecero? Archiepiscopus respondit: Si non feceris, non habebis vitam aeternam, si in ipso odio mortuus fueris. Imperator vero iratus dixit: Si me vindicabo de adversario meo, non habebo vitam aeternam? et statim subjunxit: Vide [Col. 1272D] Angelbertus, quomodo haec verba defendas! Et constituto posito usque in mane. Mane autem facto, coligit imperator sapientes, prout si subito poterant, conflictum habentes de hac verba contra archiepiscopus. Archiepiscopus eorum praesentia dixit: Scitis, quia sumus omnes fratres in Christo? Illi autem respondentes dixerunt: Scimus quia unum patrem vocamus in coelis. Ille autem dixit: Ergo si scitis, quod fratres sumus, sive liber et servus, sive pater et filius. Apostolus Johannes dixit: Qui odit fratrem suum, omicida est, et omnis omicida non habet vitam eternam in se manentem (I Joan. III, 15). Si ergo [Col. 1273A] odiosus omicida reputabitur, quomodo vitam eternam possessurus erit? Illi autem convicti, ad haec verba consenserunt. Imperator vero manum in terra ponens, veniam petivit, et gratiam filii sui reddidit. Imperavit ipse tam solus quam simul cum filio annos 27, et ipso Lothario sub eodem patre annos 21. Indictione tertia (an. 840) sic fuit sol obscuratus in hoc mundo, et stellas in celo apparebant, 3 Nonas Magias, ora nona, in laetanias [13 1Kb] Domini, quasia media ora. Facta est tribulatio magna. Cumque hoc populus intenderent, multi extimabant, quod jam amplius hoc seculum non staret; sed dum haec angustia contemplarent, refulsit sol et quasi tremidus in antea umbraculam fugire cepit. Ipsa vero nocte sequenti prope matutino facta est lux quasi in [Col. 1273B] die. Haec signa in celo conperta, doctores in suorum monitiones dixerunt: Estote, fratres, parati; quia adimpletum est quod in evangelio Dominus dixit: »Cum haec signa videritis, scitote, quia prope est dies Domini magnus et manifestus! (Luc. XXI, 31.)« Sequenti autem mense Junio Hludowicus imperator defunctus est, suosque dies finivit in pace.

12. Post cujus mortem discordia inter ipsis tres germanis surrexit, Hludowicus et Carolus ex una parte, Lotharius ex altera. Cumque nulla parte locum dantes, jungentes se ubi nuncupatur Funtanense, acies hinc et inde ex utraque partis constructe, facta est strages magna, maxime nobiles Aquitanorum (an. 841). Tantique [(10) 1Kb] ibi viri fortes per contentiones malas et improvidentia debellati sunt, [Col. 1273C] quanti potuissent per bonam concordiam et salubre consilium multa milia sternere contradictorum paganorum; unde sic discipata est nobilitas Aquitanorum, quae etiam Nortemanni eorum possedant terrae, nec est qui eorum fortia resistat. Imperavit Lotharius post mortem patris sui tam solus quam simul cum Hludowicus filio suo annos 15, et mortuus est (an. 855). Reliquid tres filios, id est jam dicto Hludowico, qui sub eo imperavit in Italia annos sex, Lothario in Francia, Karolus in Provintia. Sed Carolus non post multos dies defunctus est. (an. 863) Lotharius ex sede propria exiens, in Italia veniens pacis gratiae videndum germanum suum, ubi cum ipso locutus est finibus Beneventana [Col. 1273D] pago Venosiana; sed dum iret et reverteret, multa devastantes pauperorum domibus, blasphemia multa incurrit. Revertenti autem, in itinere via egrotare cepit, subito in civitate Placentina defunctus est (an. 869), et ibi corpus ejus conditum; suisque hominibus a multis simili modo contigerunt.

13. Pauca quidem sane dum per gestis filiorum regum senem apices conponam, animus meus ad reliquis factis percurrit. Multa fatigatio Langobardi et oppressio a Sclavorum gens sustinuit, usque dum [Col. 1274A] imperator Forojulianorum Ebherardo principem constituit. Eo defuncto, Unhroch filio suo principatum suscepit. De Burgundia vero surrexit quidam dictus Hupert nomine, qui aliquanto tempore domno imperatori Hludowici se fidelissimo esse dicebat; postmodum cum Burgundionibus adjunctus, suorum fines rebellare disponebat, oblitus est tantorum beneficiorum quae ei imperator tribuit, et sacramenta quas dederat irrita fecit. Domnus Hludovicus haec audiens, Cunrath cum reliquis fidelibus suis dirixit, et eodem Hupert in campo comprehendit et occidit; et multi quidem da ejus pars interempti sunt (an. 864). Igitur antequam haec rebellatio facta fuisset, tanta quidem nivem Italia cecidit, ut per centum dies in planis locis teneret; et fuit gelus [Col. 1274B] gravissimus, multa semina mortua fuerunt, vitae [14 1Kb] pene omnibus in planis locis siccaverunt, et vinum intra vascula glaciavit, ut aetiam per foramen spinarum nihil exibat, donec rumperetur ipsa glacia cum fuste ab ante ipsa spina. Hoc fuit tempus domni Hludowici imperatoris anno 10, indictione octava (an. 859). His itaque sub brevitate rei veritas transcurris, adventum primi ordinis, sicut cepimus, exsequamur. At vero domnus Hludowicus augustus multa quidem oppressionem a Sarracinorum gens in finibus Beneventanis sustinuit, et eorum semper resistit (an. 860); Amelmasser eorum princeps cum multi Sarracini ibi consistentibus occidit (an. 867); reliqui in castro qui dicitur Bari se fortiter munierunt, ubi domnus imperator per [Col. 1274C] quinque annos eos cum Franci et Langobardi et ceteris nacionum suorum fidelium possidens [15 1Kb] , simul etiam cum sua juge [16 1Kb] Angelberga nomine et multi eorum similiter. Circa haec tempora in Vulgarorum gens divina aspiracio accensa est, quatenus christiani fierent et Christum dominum colerent, quoniam tantus amor caritatis in eorum regem pervenit, ut per se ipse ad aecclesiam beati Petri Roma venisset, et ibi dona obtulit, et a domno papa Nicholaus catholica fide munitus, divinitatis scientiae instructus, baptizatus et fide sancta confirmatus, recepit doctores ab eodem domno apostolico, suam reversus est patriam.

14. Igitur dum domnus Hludowicus cum suis Bari [Col. 1274D] custodirent, nuncii venerunt de finibus Calabriae dicentes: Domine imperator, vestri esse volumus, et per vestram defensionem salvi fore confidimus. Gens Sarracinorum venerunt, terra nostra dissipaverunt, civitates desolaverunt, aecclesias suffuderunt; tantum ad vos petimus, ut des nos caput confortacionis, qui nos adjuvent et confortent. Sacramenta vobis damus, tributa solvimus. Tunc domnus imperator misericordia motus, non gaudens cupiditatis eorum promissa, sed de illorum dolens malitia, elegit strenuis [Col. 1275A] et nobilissimis viris, Hotone de finibus Bergomensis, Oschis et Gariardus episcopis, et confortavit eos domnus imperator et dixit: Ite in pace fideles Christi, angelus Domini bonus comitetur vobiscum, ut et ego videam vos et labores quam vobis inpono merear! Tunc simul cum ipsis missis perrexerunt, et unde egerunt firmitatis sacramenta receperunt, et adunantes secum magis ac magis fideles populus. Cumque venerunt in quendam valle, ubi ipsis Sarracini, fidentes absque ullo timore, annonam metentes, simul cum captivi quas habebant, tunc christiani inruentes super illos, et Sarracini quanti ibi invenerunt occiderunt, et captivi liberaverunt. Ut haec audivit eorum principe, Cincimo nomine, de civitate Amantea [(11) 1Kb] obviam eorum exiit, praeparatus [Col. 1275B] viriliter. Et exinde Franci comperti sunt, et jungentes se hii ex una parte et illi ex altera, facta est strages magna Sarracinorum, qui fuga petiens; christiani vero post eos, interficientes usque ad portam civitatis. Oto vero et praedicti episcopi et suorum secutores triumphatores reversi sunt ad domno imperatore. Imperator vero magnum gavisus est gaudium, honorem dignitatis eorum tribuit.

15. Cincimo vero de suis et patriae suae adjutorium colligentes multitudo Sarracini, iter pergentes, Bari secum euntes, multa dispendia adjutorium soldani. Erat eorum nunciatum, quod christiani celebrarent magnum diem festum, sicut erat hoc est nativitas Domini nostri Jesu Christi, dicentes: Deum suum colunt die illa; neque pugnaturi neque arma [Col. 1275C] levaturi sunt. Eamus super illos, comprehendamus eos omnes in simplicitate sua! Hoc consilium domno imperatori nunciatum est. Tunc moniti, ut gallotinnio [17 1Kb] matutinis et summo diluculo episcopis et sacerdotibus missarum sollemnia celebrarent, et populus communionem vel benedictionem acciperent, sicuti et fecerunt. Et exierunt querentes Sarracini, et illis querentes Franci juncti sunt in loco . . . . Factus est sonitus magnus clangore buccine, innita [18 1Kb] equorum, strepitos populorum. Cumque prope se conjungerent, fideles Christi oraverunt dicentes: Domine Jesu Christe, tu dixisti: Qui manducat carnem meam et bibit sanguinem meum, in me manet et ego in eum (Joan. VI, 17); ergo si [Col. 1275D] tu nobiscum, quid contra nos? Statim commissum est praelium. Cumque forti intencione pugnantes, arma celestis confortavit christianos; pagani vero terga vertentes fugire ceperunt. Christiani autem post eos cedentes, non cessabant, donec multitudo paganorum interficerent, et stipendia quicquid soldani pergebat tullerint. Soldanus haec audiens, metus magnus tristare cepit. Sequenti mense Februario (an. 871), quinto expleto anno quod Bari possessas habebat, domnus imperator comprehendit [Col. 1276A] soldanus, et reliqui Sarracini ibi consistentibus interemit, anno 21, indictione 4. Sarracini vero in suorum terra haec audiens, elegentes se fortissimi viri, sicut audivimus viginti millia hominum, dicentes: Grandis ignominiam de occisorum nostrorum consonant; eamus illuc! Cumque navigio praepararent, ascenderunt et navigaverunt, et exierunt in finibus Beneventana. Tunc dixerunt per suorum audaciae elationis: Quid nobis fiducie habere debemus in navibus nostris? Dissipemus eas, quia Franci adversum nos nihil possunt; et sic praevaluerint adversum nos, sine ullo metu in regnum nostrum pergere possunt! Et dictis factis, Franci querere ceperunt. Nunciatum id est domno imperatori, qui statim mittens principibus suis Hunroch, Agefrid et Boso, [Col. 1276B] cum electa manu Francorum et Langobardorum vel ceterorum nationes. Jungentes se in loco ad sanctum Martinum, ad strada scilicet prope Capua ad Vulturno, acies hinc et inde, utraque partis forti intentiones pugnantes, Dei adjuvante misericordia Sarracini devicti et debellati sunt multitudo innumerabiles; quia quod gladius non interemit, in fluvio Vulturno negati sunt, reliqui fuga vis [19 1Kb] evaderunt. Sic Dei judicio complacuit; qui venerant exaltati, facti sunt humiliati.

16. Ad haec victoria patrata, domnus imperator in Beneventi palatio sedebat. Tunc Adelchis principatum Beneventanorum regebat, cui imperator se et omnia credebat, et dilectione caritatis inter se diliebat [20 1Kb] . Anticus hostis, qui semper contra dilectionem [Col. 1276C] inimicitiam querit, exsurgentes per malos homines, inter se occulte dicentes: Quid grabati [21 1Kb] sumus sub potestatem Francorum? Taliter Beneventani per fraudem uno consilio ingerunt, ut rederent [22 1Kb] malum pro bonum; quatenus ubicumque fidelissimi imperatores invenissent, ibi custodirent, et ad imperatorem non dimisissent redirent. Erant enim Franci separati per castellas vel civitates, fidentes absque ullo terrore, credentes fide Beneventanorum. Fuit autem iste contrarius discessionis dies 35; Idus Augusti (Aug. 13) usque ad quintodecimum Kalendas Octobres indictione 5. Sed Deus, qui domno imperatore ad regni gubernacula imperialis ordinaverat, cum ipso erat, sicut legitur: Cor regis [Col. 1276D] in manu Dei est (Prov. XXI, 1). Et taliter fideles suos ad eum venire fecit. Caelestis timor autem super Beneventanos inruit; VIX illorum fuit, ut pacifice potuissent illos dimitterent. Qui letabundi a domno imperatore reversi sunt. Eodem anno evoluto, multa signa monstrata sunt. Vinum quomodo vindemiatum et intra vascula [23 1Kb] misso, statim turbulentus, qui dicitur versio, fuit. In ipsa pascha Domini per arbores vel folia et reliqua loca parebat quasi terra pluvisset, sequenti autem (an. 872) 4 Nonas [Col. 1277A] Magi pruina cecidit, multe vites in planis locis seu in vallibus palmites cum uva siccaverunt, similiter et silves [24 1Kb] tenerrimum cum sua folia aride facte sunt. Sequenti autem mense Augusto multarum locustarum advenit de Vicentina partibus in finibus Bresiana [25 1Kb] , deinde in Cremonensis finibus; inde vero perrexerunt in Laudensis partibus, sive etiam in Mediolanensis. Erant enim unates pergentibus, sicut Salamon dixit: Locustas regem non habent, set per turmas ascendunt (Prov. XXX, 27). Devastaverunt enim multas granas minutas, id est milio vel panico. Completi anno centesimo ex eo [26 1Kb] Francorum gens Italia ingressi sunt (an. 873), anno domni Hludovici imperatoris 23, et mens. 4, indictione 6 finita. Ingrediente 7 indictione, hoc est anni [27 1Kb] [Col. 1277B] incarnationis domini nostri Jesu Christi octogenti septuaginta tres transacti, imperator vero veniens de finibus Beneventana post multa victoria super Sarracini facta.

17. Igitur post annum, hoc est indictione 8 (an. 875), stella cometis in caelo comparuit, similitudo radientibus longinque caude per totum mense Junium, mane et vespere. Deinde in mense Julio Sarracini venerunt (Jun. 13), et civitate Cummaclo [(12-13) 1Kb] , igne cremaverunt. Sequenti autem mense Augusto Hludowicus imperator defunctus est, pridie Idus Augusti (Aug. 12), in finibus Bresiana. Antonius vero, Bresciane episcopus, tulit corpus ejus, et posuit eum in sepulchro in ecclesia sanctae Mariae, ubi corpus sancti Filastrici quiescit. Anspertus [Col. 1277C] Mediolanensis archiepiscopus mandans ei per archidiaconum suum, ut reddat corpus illud; ille autem noluit. Tunc mandans Garibaldi Bergomensis episcopus et Benedicti Cremonensis episcopus cum suorum sacerdotes et cuncto clero venire, sicut ipse archiepiscopus faciebat. Episcopis vero ita fecerunt et illuc perrexerunt; trahentes eum a terra et mirifice condientes, dies quinto post transitum in pharetro posuerunt, cum omni honore, hymnis Deo psallentibus, in Mediolanum perduxerunt. Veritatem in Christo loquor: ibi fui et partem aliquam portavi, et cum portantibus ambulavi a flumine qui dicitur Oleo usque ad flumen Adua [(14) 1Kb] . Adductus igitur in civitate cum magno honore et lacrimabili fletu, in ecclesia beati Ambrosii confessoris sepelierunt [Col. 1277D] die septimane suae (an. 875). Qui imperavit annos 32, id [28 1Kb] est vivente patre annos 12 [29 1Kb] , post mortem patris [30 1Kb] annos 20.

[Col. 1278A] 18. Post cujus obitum magna tribulatio in Italia advenit. Colligentes se majores nati in civitate Ticino simul cum Angelberga suorum regina mense Septembri indictione nona, et pravum agentes consilium, quatenus ad duo mandarent regnum, id est Karoli in Francia et Hludovico in Bajoaria; sicut et fecerunt. Tunc Karolus veniens, nesciens de Hludovico. Hludovicus nesciebat quod Karolus venisset, misit filium suum Karolus nomine, propter distantiam homines ceperunt Karoleto nominare. Karolo rex veniens Papiam, Karolito in finibus Mediolanensis. Cuique cum de patruum suum compertum fuisset quod esset in Papia, ceperunt homines qui se Carlito conjunxerunt multa malitia facere; hoc est Beringherio cum reliqua multitudo [Col. 1278B] statim venerunt in finibus Bergomensis, residente in monasterio Fara per aebdomada una, domibus devastantes, adulteria vel incendia facientes. Tunc multi Bergomensis relinquentes domos suas plena vino et anona, tantum cum uxuribus et paramentum in civitate vel in montibus perrexerunt. Karolus rex haec audiens, statim prae ipsis malefactores cum multitudo populorum perrexit de finibus Bergomensis in Bresiana, inde in Verona, inde vero in Mantua. Karlito perrexit in Bajoaria. Tunc Karloman, germanus ejus, obviam veniens Karoli rex barbani [31 1Kb] [(15) 1Kb] sui, ad fluvium qui dicitur Brenta, et pacificis verbis se ad invicem salutaverunt, et pactum usque in mensem Madio firmaverunt. Carlomannus ivit in Bajoaria. Karolus rex perrexit ad [Col. 1278C] Romam, et ad ecclesiam beati Petri dona obtulit ab apostolico Johanne unctus, et honore imperii coronatus (Dec. 25), in Papia reversus est, mense Januario, suprascripta indictione nona [32 1Kb] .

19. Cumque idem Karolus imperator de Roma reversus in Papia sederet (an. 876), audivit quod Karlomannus, Hludovici filius, contra eum veniret; cumque exercitum suum adunare vellet et cum eo bellum gerere (an. 877), quidam de suis, in quorum fidelitatem maxime confidebat, ab eo defecti, ad Carlemannum se conjungebat. Quod ille videns, fugam iniit et Galliam repedavit, statimque in ipso itinere mortuus est (Oct. 6). Carlomannus vero regnum Italie disponens, post non multum tempus ad patrem [33 1Kb] in Bajoariam reversus est (Dec.). Inter [Col. 1278D] haec Hludovicus rex. . . .




ANNO DOMINI DCCCXCII
PETRUS BIBLIOTHECARIUS




[Col. 1279]
HISTORIA FRANCORUM ABBREVIATA
(PERTZ, Monumenta Germ. hist. Script. I, p. 416.)





ADMONITIO

Historiam hanc, Chesnio, qui eam primus tomo III SS. Francicorum p. 540 edidit, testante, Gabriel Naudaeus Romae ex codice quodam exscripsit. De auctore operis nemini constat; codicis Annalium Fuldensium tertii, Vindobonensis scilicet n. 600, ad verbum fere vestigia legens, nihil sibi proprium continet excepta hac anni 749 Pipinus remansit in regno una cum fratre Griphone, et rem regni optime gesserunt et alia anni 878 sententia Slavi Dalmatae Soavi (Sorabi) Bohemi idem sunt. Temporum praeterea computatione perturbata, nullius jam auctoritatis haberi poterit. Bouqueti sententiam, auctorem circa saeculi noni exitum vixisse, inde quod una cum Annalibus Fuldensibus opus suum deponere coactus sit, ortam, ideoque nihil ei tribuendum esse censeo.

[Col. 1279A] Arinulfus Metensis civitatis antistes genuit Anchisum, Anchisus Pipinum regem, qui post mortem Wolfaldi ducis Austriae partem regebat, regnumque Francorum obtinuit cum regibus Huludavico, Hildeberto et Dagoberto; moritur anno 2 Anastasii imperatoris, ab Incarnatione Domini 715.

Carolus, Pipini filius ex Alberda uxore, tenuit regnum Francorum annis 27.

Plidrudis, Carli noverca, publica custodia servari jubet. Hic divino auxilio liberatus, primum contra Ratpodum regem Fresonum bellum gerit, suo exercitu non incolumi, anno 716.

Carlus Rangifridum et Hilpricum regem Parisios usque terga vertentes persequitur die palmarum. Hoc tempore Wilfridus episcopus ordinatur, Bonifacii sibi [Col. 1279B] nomen tradidit; mittitur a Gregorio papa in Franciam, ut praedicaret verbum Dei.

Anno 717 Rangifridus et Hilpricus rex Coloniensium finem et regiones contiguas Rheno vastant; arreptis a Plidruda muneribus revertuntur.

Anno 718 Rangifridus et Hilpricus Eudone duce Aquitanorum a Carlo rursus superati, Carlus thesaurum Plidrudae novercae accepit, et regem constituit Hlotharium. Sarracenos Galliam devastantes pluribus proeliis Carlus vicit et fugavit.

Carlus Pannonicos, Alamannos pacificos habuit.

Carlus anno regni sui 27 moritur Parisiis, apud sanctum Dionysium sepelitur, et fuit damnatus; testis est Higmarus in prologo in Vita beati Remigii.

Sanctus Eucharius Aurelianensis episcopus in monasterio [Col. 1279C] sancti Trudonis requiescit; hic in oratione vidit Carlum in inferno.

Sanctus Eucharius post orationem sanctum Bonifacium et Phulradum abbatem Sancti Dionysii et capellanum [Col. 1280A] regis Pipini vocavit, et quaecumque de Carlo viderat exposuit, signumque dedit, ut iret ad sepulchrum, quod illic minime Carli corpus inveniretur. Illi sepulchrum aperuerunt, ex quo exivit draco, et totum est inventum denigratum.

Pipinus et Carlomannus filii Carli regnum dividunt anno 741.

Carlomannus post praeclara facinora Romam venit anno 747, et in Casino monte monachus efficitur.

Pipinus remansit in regno una cum fratre Griphone, et rem regni optime gesserunt.

Anno 751 Pipinus legatos Romam misit ad Zachariam pontificem maximum, ut qui ex antiqua stirpe Merovingiorum fuerit, regnaret in Gallia; exaudit pontifex, et mandat Gallis, ut in eorum regem haberent [Col. 1280B] Pipinum.

Anno 753 Stephanus pontifex auxilium contra Haistulphum regem Longobardorum petiit a Pipino, a quo venerabiliter susceptus est; apud Parisios duos Pipini filios Carlmannum et Carlum unxit reges. Carlmannus decessit Lugduni, is qui fuerat monachus, anno 754, et Pipinus in Italia Haistulphum superavit, et ut redderet bona ecclesiae Stephano pontifici maximo coegit, et eum Papiae inclusit. Stephanus Romam revertitur.

Anno 755 Haistulphus sacramenta mentitus Romam obsedit, et omnia quae circa urbem erant discerpsit.

Anno 756 Pipinus iterum Haistulphum vicit.

Anno 757 Haistulphus moritur in venatione. Constantinus [Col. 1280C] imperator inter cetera munera etiam organum mittit.

Tascilo fuit nepos Pipini.

Anno 770 Berta regina filiam Desiderii regis Longobardorum [Col. 1281A] Carlo filio suo conjugio sociandum de Italia abduxit.

Anno 771 Carlmannus decessit 2 Non. Decembris, cujus uxor et filii Italiam veniunt.

Carlus pro defensione sancti Petri ad Hadrianum pontificem Romam venit, victo Desiderio.

Anno 778 Carlus in Hispania Pampilonem destruxit.

Anno 781 Pipinus, filius Carli, Romae baptisatur ab Hadriano pontifice. Hoc anno signum crucis in vestimentis hominum visum est, et sanguis e coelo in terram fluxit.

Anno 786 Carlus Beneventum expugnat victo Grimualdo, filio Aragisi Beneventanorum ducis. Hernodrudis, filia regis, a Constantino imperatore desponsatur.

[Col. 1281B] Anno 787 Graecorum exercitus a Francis, Longobardis et Beneventanis superatur.

Anno 796 moritur Adrianus, cui successit Leo pontifex.

Anno 797 Constantinopolitanus imperator excoecatus est.

Anno 801 in die natalis Domini ante confessionem beati Petri Leo coronam Carlo imposuit; tunc populus Romanus clamavit: Claro Augusto a Deo coronato magno et pacifero imperatori Romanorum vita et victoria! Inde more antiquorum principum adoratus. Hoc anno 2 Kalend. Maii terrae motus fuit per totam Italiam, ut urbes ruerent, et tectum basilicae sancti Pauli Romae cum trabibus decideret.

[Col. 1281C] Anno 806 Herena imperatrix de Constantinopoli misit legatum nomine Leonem de pace conficienda inter Graecos et Francos.

Boemii Sclavi alio nomine appellati sunt.

Carlus junior, filius imperatoris, sororem habuit Henrodrud, quae decessit anno 811, 8 Idus Junii.

Hoc tempore Niciforus imperator Graecorum erat, qui post multas victorias et res prospere gestas a Vulgaris occisus anno 814; cui statim successit Michael, qui legatos Carli ad Niciforum missos benigne Constantinopoli audivit, ac suos ad Carlum misit. Hoc anno fuit eclypsis.

Anno 815 Carlus 5 Kalend. Febr. decessit, anno [Col. 1281D] suae aetatis 71, regni Francorum 47, subactae Italiae 44, ex quo Augustus appellatur 14; cui successit Huludovicus filius ejus, qui legationes ad genitorem missas et inde ad se audivit; et Romae quidam in necem Leonis papae conspirantes interficiuntur anno 816.

Anno 817, 8 Kalend. Junii, moritur Leo pontifex, cui successit Stephanus diaconus.

Anno 818, Non. Febr. eclypsis facta; nocte vero cometes apparuit. Moritur Stephanus pontifex 8 Idus Febr., cui successit Paschalis presbyter. Imperator vero filium suum Hlotharium coronavit, et locum in imperio sibi constituit. Bernhardus, rex Langobardorum, imperatori se tradidit. Leo, imperator Romanorum in Graecia, ad Huludovicum misit de pace.

[Col. 1282A] Anno 819 eclypsis maxima.

Anno 820 Pipinus, Huludovici filius, Vascones vicit.

Anno 823 imperator Huludovicus poenitentiam suorum delictorum fecit. Hulotharius Italiam venit; Pipinus ejus frater cum uxore in Aquitaniam missus est.

Anno 824 Hlutharius a Paschale coronatur, et a populo Romano Augustus appellatur. Liudevithus dolo Alvidemilii, avunculi Bornae ducis Dalmatarum, interficitur, et multa prodigia fuerunt.

Anno 825 moritur Paschalis pontifex, cui successit Eugenius.

Anno 827 abbas sancti Dionysii Romam mittit, et annuente Eugenio ossa Sebastiani martyris transportantur, [Col. 1282B] et collocantur apud Suessonam civitatem in templo sancti Medardi.

Anno 828 corpora sanctorum martyrum Marcellini et Petri in Galliam transferuutur. Eugenius pontifex moritur; cui successit Valentinus diaconus, cui deinde successit Gregorius presbyter sancti Marci.

Anno 833 imperator cum exercitu contra Hlotharium filium venit, Pipinum regno privat; eclypsis solis 2 Non. Maii, Lunae vero 13 Kalend. Maii.

Sequenti anno imperator a suis desertus, a filiis captus, cum quibus erat Gregorius pontifex.

Sequenti anno consilio episcoporum poenitentia ab imperatore efficitur.

[Col. 1282C] Anno 838 Ticinum in Italia fertur 3 Kal. Januarii tremuisse; cometes in signo Librae 3 Idus April. per tres noctes apparuit: primores in Italia moriuntur, suorum praecipui Lanthberdus et Hugus.

Sequenti anno 15 Kal. Februar. terraemotus apud sanctum Nazarium. Pipinus filius, rex Aquitanorum, mense Novembris moritur.

Anno 840 imperator Hludavico Hluthario filio et Carlo minimo filio regnum Francorum dividit; Hluthario suam dignitatem reliquit. Cometes apparuit in signo Arietis; coelum noctu in serenitate erubuit, igniculi similes stellis per coelum discurrebant.

Imperator moritur 12 Kalend. Julii in quadam insula Rheni fluvii; in templo Sancti Arinulphi sepelitur. [Col. 1282D] Hludatharium filium suscipiunt Franci; ejus fratres, id est Hludavicus et Carlus, contra eum venientes confregit; inde in Carlum exercitum direxit. Hludavicus vero manu valida Francos, Alamannos, Saxones, Thuringios sibi confirmat pace.

Anno 843 atrox bellum inter imperatorem et fratres; eclypsis lunae fuit 3 Kal. April.

Sequenti anno dividuntur regna inter fratres et imperatorem; moritur Gregorius pontifex, cui successit Sergius. Mauri Beneventum occupant.

Anno 845 Hrabanus monachus laudes crucis carmine composuit, et Sergio transmisit.

Anno 847 Mauri, cum urbem Romae expugnare non possent, templum sancti Petri vastaverunt.

Anno 856 16 Kalend. Novemb. igniculi instar spiculorum [Col. 1283A] occidentem versus per aerem vagabantur, quare Hlutharius imperator omnia relinquens, monachus efficitur in Prumiensi monasterio, et 3 Kalend. Octobris moritur. Primores regni Hlutharium, Hlutharii filium, annuente Hludovico, rege Orientis, constituunt sibi dominum.

Imperator Hlutharius reliquit tres filios, Huludovicum, Hludatharium et Carlum, qui pacem inierunt cum Carlo et Huludovico patruis anno 867. Quo anno hybernum tempus asperum, et nix sanguinolenta de coelo decidit.

Carlus, frater [(16) 1Kb] Hludatharii imperatoris, filium habuit Carlamannum; hoc tempore Nicolaus pontifex erat.

Ruodolphus, monachus et poeta historicus, in Germania [Col. 1283B] floruit, et moritur 8 Idus Mart. anno 866.

Anno 870 Hludavicus rex aegrotat, ut de eo desperarent medici; qui sentiens, pene omnia bona sua pauperibus distribuit, et se a Deo curari maluit.

Carlus frater regnum Hludatharii invasit, et sibi ab episcopo Metensi diademate caput ornari jussit, et se Augustum effecit propter aegrotationem fratris.

Anno sequenti aegrotatione liberatur Hludavicus rex.

Anno 876 Hludavicus moritur, sepultus Mediolano in sancto Ambrosio. Carlus hoc sentiens Italiam petiit, et thesauros imperatoris sustulit.

Anno 878 mense Januarii Lanthbertus, Widhonis filius, et Adalberthus, Bonifacii filius, valida manu [Col. 1283C] Romam venerunt, Joannem poniificem vinculis redegerunt, primores populi Romani coegit, ut Carlomannus pro Caesare haberetur; quo peracto Joannes pontifex thesauros Petri Lateranum sustulit et transtulit, inde templum Petri clausit; cujus ara prius [Col. 1284A] alma adoperta erat; advenientes templum non introibant. Pontifex Thyrrenum petiit, quaeritans Carlmannum privare, qui paralysi morbo oppressus erat, neque verbum loqui poterat.---4 Kal. Novemb., hora nona officii, eclypsis solaris maxima, ut stellae apparerent, et luna Idus Octobris ultima hora noctis. Boum pestilentia in Germania, quam clades hominum secuta est. Slavi, Dalmatae, Soavi [(17) 1Kb] , Bohemi idem sunt. Carlmannus 11 Kal. April. obiit anno 881.

Sequenti anno, 4 Kal. Januar., ante gallicinium Magonciae terraemotus magnus, et 15 Kal. Septemb. Hludovicus moritur, cujus corpus in monasterio sancti Nazarii juxta corpus patris sepelitur.

Arinulphus, Carlmanni filius, rex in Alamannia [Col. 1284B] creatur, invito parvo [(18) 1Kb] Carlo. Carlus anno 888, 3 Non. Januarii moritur.

Anno 892 bellum atrox inter Arinulphum regem christianum et Sigiphridum et Godophridum, reges Nortmannorum et Danorum paganos, adeo ut caesis regibus et pene totus exercitus fuerit, et unus tantummodo christianus fuerit inventus interemptus.

Sequenti anno Itali ad regem pergunt, ut Italiam de manibus tyrannorum liberaret; rex hoc pollicetur.

Anno 894 Arinulphus rex Italiam venit cum exercitu, mox Pergamum expugnat, regulos in fidelitatem junxit, inde revertitur.

Hoc etiam anno Romae Formosus pontifex moritui, cui successit Stephanus. Graeci cum Hunis pacem [Col. 1284C] ineunt. Leo, imperator Graecorum, Lazarium legatum ad imperatorem Italum mittit.

Anno 898 Arinulphus moritur, cui successit Huludavicus filius parvulus.




APPENDIX AD SAECULUM X




[Col. 1283]

ANNO DOMINI DCCCCXVI
PANEGYRICUS BERENGARII IMPERATORIS AUCTORE ANONYMO
(Edidit PERTZ Monumenta Germaniae historica, Script. tom. IV, pag. 189.)





ADMONITIO PRAEVIA

Berengarius I rex et imperator, genere Francus, natione Longobardus, fortasse a comite Unruocho, quem annis 802, 806, 811 Caroli Magni negotia gerentem conspicimus [(1) 1Kb] , descendit. Patrem habuit Eberhardum comitem, ducem Forojulianum [(2) 1Kb] ; cui Gisla, filia Ludovici Pii et Judithae [(3) 1Kb] , Unruochum, Berengarium, Adalhardum et Rodulfum filios, filias Ingeltrudam, Juditham et Heilwigam peperit. Testamento [Col. 1285] instituto [(4) 1Kb] , Eberhardus filio natu majori res suas in Longobardia et Alemannia sitas, Berengario et reliquis liberis patrimonium in Ribuaria et Gallia Belgica dividendum reliquit. Gisla mater coenobium Cisonium in dioecesi Tornacensi construxit. Eberhardo anno 868 defuncto, Unruochus [(5) 1Kb] in ducatu Forojuliano suffectus, anno 887, quo Caroli III imperatoris propinquus laudatur [(6) 1Kb] , superfuit, et paulo post vita cessit. Successor in ducatu Berengarius, anno sequenti regnum Longobardorum et varios post casus, anno 916, Romani etiam imperii coronam suscepit.

Cujus in laudes carnem intra annos 916 et 924 compositum [(7) 1Kb] , auctorem habet Longobardum, qui aetate quidem provectus [(8) 1Kb] , sed amore Berengarii et exemplo Homeri, Statii et, cujus eclogas aeque ac Aeneidem legit, Virgilii incitatus, praeclara regis facta usque ad coronationem Romanam metro celebranda sibi proposuit. Qua in re vir Graecarum aeque atque Latinarum litterarum peritus, temporis ordinem in universum quidem secutus est; sed studio suo in regem satisfactum iri judicavit, si praecipuas tantum ejus expeditiones, omnibus quaecunque in laudem ejus minus cadere viderentur praetermissis, caneret. At in iis quoque, quibus auctorem interfuisse patet, diligentiam scribendi desideres, cum, communi cum Liudprando errore, duas Arnulfi expeditiones Italicas plus anno discretas pro una eademque habeat, et utrique Widonem superstitem scribat. Quae tamen non obstant quin, in tanta scriptorum saeculo decimo ineunte inopia, carmine res scitu dignissimas praebente, sermone vivido, imaginum magna quidem parte Virgilio, Statio et Juvenali depromptarum vi et versibus classicos Romanorum auctores imitantibus delecteris.

Liber medio aevo in scriniis bibliothecarum Italarum delituisse videtur. Codex unicus qui supersit, manu saeculi undecimi in membrana exaratus, saeculo decimo septimo Patavii in bibliotheca S. Joannis in Viridario a Nicolao Heinsio repertus et ab eo in editione Claudiani anno 1650 laudatus, anno 1654 opera Lucae Langermanni Hamburgensis exscriptus et ab Adriano Valesio publici juris factus est. Valesii editio, adjuncto Adalberonis episcopi Laudunensis carmine ad Rotbertum regem, Parisiis, anno 1663, in-8o prodiit, praefatione et commentario amplo instructa [(9) 1Kb] . Valesii textum Leibnitius tomo I SS. Brunsvicensium insertum paucis adnotationibus ornavit. Utriusque Valesii et Leibnitii notas Muratorius Valesii textum secutus tomo II SS. Ital., p. 371 sqq., servavit. Denique Bouquetus carmen t. VIII, p. 106 sqq., collectionis suae recepit, partim Valesii, partim suis notis illustratum. Qua ratione cum errores complures primae editionis reliquas perrepsissent, saeculo XVIII exeunte Jacobus Morellius, bibliothecae Venetae D. Marci, cui codex Patavinus illatus fuerat [(10) 1Kb] , praefectus, librum a nepote suo, V. Cl. Bettio, jam Morellii successore, eum editis conferri curavit, et emendationes in Bibliotheca sua Manuscripta indicavit; glossas etiam nonnullas, tam interlineares quam marginales, quarum pars ipsi poetae tribuenda est [(11) 1Kb] , adjecit. Quo factum est ut nobis jam editionem anterioribus emendatiorem proponere concedatur.



INCIPIT LIBER PRIMUS
[Col. 1285]


.
[Col. 1285A]

   Quae largita suis tempora prisca viris.
Contulit haec magno labyrinthea fabula Homero,
   Aeneisque tibi, docte poeta Maro.
[5] Atria tunc divum resonabant carmine vatum;
   Respuet en musam quaeque proseucha [(12) 1Kb] tuam.
Pierio flagrabat eis sed munere sanguis;
   Prosequitur gressum nulia Thalia tuum.
Hinc metuo, rapidas ex te nigrescere flammas,
[10]    Auribus ut nitidis vilia verba dabis.
»Quid [(13) 1Kb] vanis totiens agitas haec tempora dictis,
   »Carmina quae profers si igne voranda times?
[Col. 1285B] »Desine; nunc etenim nullus tua carmina curat;
   »Haec faciunt ubi, haec quoque rure viri.
[15] »Quid tibi praeterea duros tolerasse labores
   »Profuit, ac longas accelerasse vias?
[Col. 1286A] »Endromidos [(14) 1Kb] te cura magis victusque fatigat;
   »Hinc fugito nugas, quas memorare paras.«
Irrita saepe mihi cumulas quae murmura, codex,
[20]    Non poterunt votis addere claustra meis.
Seria cuncta cadant, opto, et labor omnis abesto,
   Dum capiti summo xenia parva dabo.
Nonne vides, tacitis habeant ut saecla triumphis,
   Quos agitat toto orbe colendus homo?
[25] Tu licet exustus vacuas solvaris in auras,
   Pars melior summi scribet amore viri.
Supplice sed voto Christum rogitemus ovantes,
   Quo faveat coeptis Patris ab arce meis.
Haud moveor plausu populi vel munere circi;
[30]    [Col. 1286B] Sat mihi pauca viri ponere facta pii.
Christe, poli convexa pio qui numine torques,
   Da, queat ut famulus farier apta tuus!
Non hederam sperare vales laurumve, libello,



[Col. 1287A]

   Graecia quaesitis cecinit si regna loquelis,
Moribus insulsos et religione tyrannos
Tolleret ut quosdam immerito super astra beandos,
Quos Lachesis nigro satius damnavit Averno;
[5] Roma suos vario vexit si figmine post haec
Augustos ad tecta poli radiata, perenni
Vibratu simul hos Stygio sorbente barathro:
Induperatorem pigeat laudare nitentem
Christicolas quid enim, coelum reserantibus undis [(15) 1Kb] ,
[10] Quodque replet Domini mundum spiramine totum?
[Col. 1287B] Ergo Berengarium genesi factisque legendum
Rite canam, frenare dedit cui celsa potestas
Italiae populos bello glebaque superbos.
Stirpe recensita generis, quo stemmate pollet
[15] Scire vacat; nam cuncta nequit mea ferre Thalia.
Francigenam fateor Karolum praenomine Magnum,
Quem tellus axi tremuit subjecta rigenti,
Quamque petens linquensque luit Sol aureus undas [(16) 1Kb] ,
Et quam torret equis totiens invectus anhelis,
[20] Prodit avis atavisque illo de sanguine rector
Ausoniae; Karoli sed enim nutritus alumni
[Col. 1287C] Rite sub imperio, simili qui nomine Romam
Postremus Francis regnando coegit habenis [(17) 1Kb] .
Ille virum cernens belli sub imagine laetum
[25] Et ratione pium regnique beamine dignum,
Egregii fidum lateris delegit amicum,
Fascibus imperiique aptum si bella ministrum
Forte ruunt. Italus princeps, exercitus armis,
Praeduros Martis didicit sic ferre labores.
[30] Venerat ecce dies [(17*) 1Kb] primi cum fata parentis
Posceret atra lues regem, totosque per artus
Febris iit. Moriens primos compellat amicos.
Ultima Brengario referunt dixisse propinquo:
Subdere colla tibi merito deberet Eous
[35] Et licet occiduas cernit quos mersus in undas
[Col. 1287D] Phoebus, uterque etiam mundi quos despicit axis;
Attamen Hesperiae proceres pro viribus ardent
Rite subesse tibi, tanto quia digna labore
Cuncta geris. Penes imperii te gloria nostri,
[40] Atque tuis stabit Romana potentia fatis!
Haec fans, aetherias ductor concessit in auras,
Supremumque gemens regnorum liquit habenas.
Ille quidem sic astra subit; miseranda cupido
Sed populos persuasit agens, qui limite lato
[45] [Col. 1288A] Unius imperio soliti concurrere, plures
Ut mirentur abhinc diversa per arva tyrannos,
Et sibi quaeque legat proprium gens, omnibus idem
Dum perstaret amor. Raperet ne gaudia Rhenus
Aut Araris spectata diu, glomerantur in unum
[50] Ausonii proceres, ac talia nuntia regi
Ire jubent: Haec terra satis terraeque coloni
Fluminaque antiquos subterlabentia muros
Nota tibi. Nec te revocet fera Gallia, digno
Quin potiare solo, trux aut Germania, quando
[55] Sceptrigeri hoc potius dudum coluere propinqui,
Et genitor cunctis dilexit carius arvis.
His motus, gressum precibus contendit ad urbem
[Col. 1288B] Irriguam cursim Ticini abeuntibus undis.
Sustulit hic postquam regale insigne coronam,
[60] Non alias raptim cupidus pervadere terras,
Quod multos juvenum letho dimersit acerbo,
Laetitia resonant, plausu et fora cuncta resultant,
Templa sacrata virum trepidant matrumque choreis,
Orgia et innuptae concinnant clara puellae,
[65] Dantque choros molles; et tympana dextera pulsat,
Atque lyrae graciles extenso pollice chordas
Percurrit, septemque modos modulatur avenis.
Rura colunt alii, sulcant gravia arva juvenci,
Tondent prata greges, pendentque in rupe capellae.
[70] [Col. 1288C] Omnibus una quies, et pax erat omnibus una.
Non [(18) 1Kb] secus ac longa ventorum pace solutum
Aequor, et imbelli recubant ubi litora sumno,
Silvarumque comas et abacto flamine nubes
Mulcet iners aestas: tunc stagna lacusque sonori
[75] Detumuere, tacent exhausti solibus amnes.
Invidia tumidus, nec passus talia, Wido
Perfurit, ac nimios profundit pectore questus:
Otia, quae Latium foveant, piget usque fateri!
Nam video florere viros rebusque supinos
[80] Fertilibus, solioque ducem considere celso,
[Col. 1288D] Quem legere sibi. Montes superare profundos
Vis foret ulla mihi! Forsan perfringere foedus
Et faciles juvenum possem subvertere mentes
Praecipuum Tyrrhena colunt qui rura! Volentes
[85] Subicient mihi colla, reor. Minus aptus in armis?
Quid? Potuit Paris egregias turbare Mycenas,
Excire atque nefanda feros in praelia Atridas.
Quid refert [(19) 1Kb] , quantus sedeat Rodulfus [(20) 1Kb] in aula,
[Col. 1289A] An qualis referam Francis dominetur in arvis
[90] Oddo, mei similes dudum notique sodales?
Solus egon' donis saeclis privabor opimi
Et taciti metam solus devolvar ad aevi?
Non, donec puras animus depascitur auras,
Vel si me rapidus Mavors perstrinxerit armis,
[95] Provolvens juvenum fusos in sanguine patres!
Talibus irarum dictis fundebat habenas,
Mente coquens bilem; jacto [(21) 1Kb] velut aspera saxo
Cominus erigitur serpens, cui subter inanes
Longa sitis latebras, totosque agitata per artus,
[100] Convocat in fauces et squamea colla venenum.
Jamque legit socios aptos furialibus ausis.
   Fama volans regis nitidas cum perculit aures,
[Col. 1289B] Conatus agitare satis Widonen iniquos,
Fortuna servante modum, quatit ille tremendum
[105] Regali de more caput, coelique tuetur
Convexa, atque sacris ita fatibus ora resolvit:
Tu coeli terraeque sator, qui fulmina [(22) 1Kb] torques,
Annorumque vices dimensaque tempora noctis
Quatuor et mundi partes, quantum arctus ab austro
[110] Et quantum occasus roseo consistat ab ortu,
Metiris, subeat geminos ut phosphorus ortus,
Praecedens nunc Solis equos pellensque tenebras,
Noctis agat prae se gelidos aliquando jugales:
Testis adesto pius, noxamque remitte cruoris,
[115] Si manus haec mortis tulerit dispendia Gallis,
Debita jure mihi raptum ire volentibus arva
[Col. 1289C] Infandum! Cui tanta viro concessa potestas,
Me regnis privare? Sedet si, conditor orbis,
Pro culpis abolere viros, nil vota retardent,
[120] Sed per cuncta ruant fastus discrimina, quando
Ferrea jam scindit morituris stamina Clotho,
Ac miseris diri capitis discriminat angues
Alecto, crudete nefas! Acheronte sub imo.
   Nox subit interea variis distincta figuris,
[125] Cum pater egregius tecto sese intulit alto
Post epulas, ubi membra toro laxavit honoro.
   Annua vix toto rutilarunt sidera mundo
Pace sub hac. En fraudis agit tentamina praedo,
Qua secuit quondam aerias rex Poenus [(23) 1Kb] aceto
[130] [Col. 1289D] Imperii cupidus cautes. Ubi constitit oris
Italiae, nunc ille minis, aliquando rogatu,
Sollicitat juvenum hoc fluxas sermone catervas:
Quisquis avet solidis protendere legimus aevum,
Et fasces mutare ducis, quae tendimus ultro
[135] Rite fruens donis, nostros glomerare maniplos
Ne cunctetur ovans. Cuiquam si forte videtur
Futile quod ferimus, robur quia ponit in armis
Brengarii, stimulis olim quia motus iniquis
Finibus absentes Gallos quaesivit Etruscis: [(24) 1Kb]
[140] Quantus in arma feror, patriis vel quantus ab oris
[Col. 1290A] Ausoniam subeo, liceat deferre tyranno,
Atque una caris veniat fundendus in agris!
Quis placuere vices, ac dulce movere potentes,
Colla jugo posuere truci; male fida recessit
[145] Sed penitus Tyrrhena manus, hostesque protervos
Exultans in regna tulit. Proh saeva nocentum
Consilia! Princeps aberat, pacemque parabat
Imperio, Veronae Atesis qua culta salubris
Irrigat. Ecce gradu celeri petit alta minister
[150] Tecta ducis, sudore madens. Fortissime rector,
Inquit, adesto tuis! Saltu super ardua montis
Sese injecit ovans coetus sat in arma superbus,
Cui nisi praeduros gladiis inferre maniplos
Institeris, quid opus Latio quae dicere victo
[155] [Col. 1290B] Damna ferent? Infensus ad haec ita reddidit olli
Rex: Jubeo, juvenis, tantum desiste moveri!
Non caput hoc dum vita regit diffusa per artus,
Haec tellus cedet superata, pudetque fateri
Res Latii victas! Ait, accirique sodales
[160] Imperat. Excurrunt vastos excita per agros
Agmina, amor quibus est pacis, quis gloria curae
Natorum dulcisque domus, vitamque perosi
Adveniunt placido glomerati pectora regi.
Exacuunt justas subitis rumoribus iras.
[165] Undique collecti postquam venere manipli,
Ingenti fremitu pariter ducis ante tribunal
Bella cient. Liquidas tandem se reddit ad auras
[Col. 1290C] Terribilis ductor, quando latus omne sub armis
Ferrea suta terunt, humeros et pectora late
[170] Flammeus orbis habet, capiti tremit aerea cassis,
Et gemino dextra rutilant hastilia ferro,
Ensis in ore etiam praeclara refulget iaspis
Pulcher honos regumque decus, fortissima pubes,
In mediis orsus, rabidi commercia Martis
[175] Praesto. Manus capulo sit parta animusque labori,
Ut decet egregios! Regnum quia tollere pessum
Wido velit, certum est sociis atque arva vocatis
Partiri, et gremiis juvenum subducere pactas.
Si foret huic animus mecum confligere solo,
[180] Et partis [(25) 1Kb] differre nefas, quod fluctuat armis
Mersurum populos! Ait, et spumantis habenas
[Col. 1290D] Implet equi, praecepsque petit confinia belli,
Qua manus hostilis Latium pessumdabat armis.
Hic coelo ut pepulit gelidas aurora tenebras
[185] Rorantes excussa comas multumque sequenti
Sole rubens, galeaque viri clusere minaci
Ora, tubaeque sonant, vocisque resultat imago,
Partitaeque vices tolluntur in aequora gentes.
Qualis [(26) 1Kb] ubi, audito venantum murmure, tigris
[190] Horruit in maculas, somnosque excussit inertes,
[Col. 1291A] Bella cupit, laxatque genas, et temperat ungues,
Mox ruit in turmas, natisque alimenta cruentis
Spirantem fert ore virum: sic excitus ira
Ductor, in adversos inicit ferus arma maniplos.
[195] Undique consurgunt acies, et pulvere coelum
Conditur, horrendisque sonat clamoribus aether.
Hic alius rapido dejectus in aequore cursu
Proteritur, pedibusque simul calcatus equorum;
Atque alius volucri trajectus tempora telo,
[200] Cornipedis tergo pronus ruit; illius ense
Dejectum [(27) 1Kb] longe caput a cervice cucurrit,
Hic jacet exanimis, fuso super arma cerebro.
Ille manu caret, hic gressu; nec visibus iste
Integer obruitur. Campi sudore madescunt,
[205] [Col. 1291B] Sanguine manat humus. Crudescens undique campo
Mars turmale furit, Wido si fulminis [(28) 1Kb] instar
Labitur in turmas: Libycus velut agmina campis
Laeta boum cum forte leo procul aggere cernit
Attollens cervice jubas sitiensque cruoris,
[210] In mediam erecto contendit pectore turbam.
Hinc fremit Ausoniae ductor, furit inde minister
Wido necis, propria nimium virtute superbus.
Invicti valeat verum quis ferre tyranni
Pondera virtutis? Demum dare terga coacti
[215] Illius effugiunt comites. Clamoribus ultro
Palantes sequitur: Quae vos dementia cepit [(29) 1Kb] ,
Montibus ut septi gladios vitare velitis,
[Col. 1291C] O socii? Haud quondam haec patriis promissa dabatis
Aedibus, Hesperiae quaevis praedulcia natis
[220] Spondentes. Revocate gradum! Quid dextera possit
Haec, hodie cernetis, io! Ne fidite cursu,
Lecta manus! Frustra sed enim compellat abactos
Fulminei virtute ducis. Desertus amicis,
Stat [(30) 1Kb] rationis inops, utrumne inglorius armis
[225] Abscedat, redivivo [(31) 1Kb] animam servare duello,
Redditus an pulcram properet per vulnera mortem
Hostibus. Haec secum subito dum mente retractat,
[Col. 1291D] Unus adest comitum ac rapidis calcaribus urgens
Jam torpentis equi latera: Hospes inclite, Gallis,
[230] Inquit, abi. Penitus nostri cessere manipli.
[Col. 1292A] Nec mirum credas hominem saevire per agmen,
Pulvereos Libyes potiusque haud [(32) 1Kb] monstra per agros.
Vidi equidem, geminos uno cum sterneret ictu
Ille viros. Pudet heu fari, quae funera victis
[235] Intulerit. Discede, precor, melioribus ausis
Servandus! Tandem socium perculsus amore
Discedit, seseque suis maerentibus addit [(33) 1Kb] .
   Nox [(34) 1Kb] ruit interea, curas hominumque labores
Composuit, nigroque polos involvit amictu,
[240] Omnibus illa quidem mitis, sed turbida pulso.
Volvitur irarum furiis actique laboris,
Non tamen absque via mentisque vigore profundae.
[Col. 1292B] Namque [(35) 1Kb] sub occiduas versae jam noctis habenas
Astrorumque abitus, ubi primum maxima Thetis
[245] Impulit eoo cunctantem Hyperiona ponto,
Doctiloquos agit ille viros ad limen ovantis
Hesterna nece victoris, ne luce carentes
Prohibeat [(36) 1Kb] mandare solo. Jam calle peracto
Postquam introgressi, et coram data copia fandi,
[250] Incipiunt: Suprema dedit superare potestas
Cui, ductor, fera bella, animum submitte rogatu.
Nam petimus3 liceat socios mandare sepulcris
Aethere privatos, malis ne membra ferinis
Facta Deo pereant, campove relicta fatiscant.
[255] [Col. 1292C] Hoc fortis Wido, hoc populus miseratus amicos.
Nec adeo fractae vires animique labascunt,
Praelia quin superent ac spes in nostra cadendi
Jura solum.---Juvenes, vitio tabescitis omnes
Gentis, ad haec victor, fandi quia copia vobis
[260] Semper, et ore magis robur quam pectore; verum
Plus dixisse egisse [(37) 1Kb] , minus taxatur honestum [(38) 1Kb] .
Tollite membra tamen, mitto quia lumine cassis
Quod restat potius. Miseret tot mille jacentum
Unius ob noxam, luteo quis corpore mundi
[265] Arcana tribuit flatum ratione Creator.
Illa quidem videat Deus. At vos, aethera testor!
Aut Italis Galli celeres abscedite terris,
[Col. 1292D] Aut bello fractas iterum densete [(39) 1Kb] catervas [(40) 1Kb] .
Haec ubi dicta, viri gressum vertere frequentes
[270] Ad socios; tolluntque citi sua funera campo,
Sandapilis, reditura tubis ut cuncta ciebit
Nuntius aetheria praecurrens arce Tonantem.


[Col. 1291] EXPLICIT LIBER I



INCIPIT LIBER SECUNDUS.
[Col. 1293]

   [Col. 1293A] Fluctuat interea Wido, crebroque retractat,
Milite quo bellum moveat, quae pectora sollers
Protendat ferro. Placuit sententia demum,
Sollicitet patria populos tellure quietos,
[5] Unanimes quo bella ferant viresque reducant
Effaetas, paribusque solum potiantur habenis.
Summe Deus, qui cuncta foves, qui cuncta creasti,
Qui regis imperio eaelum, mare, sidera, terras,
Qui facis astra micent et signa micantia currant,
[10] Te precor, intende, et mihimet succurre roganti
Ac sensus infunde meos, commercia belli
Illectosque duces vili subnectere chartae
[Col. 1293B] Quo valeam! Prior arma rapit jam Gallicus heros [(41) 1Kb]
Aerios ducibus montes superantibus auctus,
[15] Anscherio cum fratre simul, qui jure protervo
Quingentos acuunt propria de gente ministros,
Instructos animo et gladiis, nec viribus infra.
Gauslinus ter centum equites fera bella volentes
Praecelerare jubet; pariter contendit Ubertus
[20] Bis centum pro laude viros; eadem omnibus arma
Et cultus similis, patriaeque in pectore vires.
Arma [(42) 1Kb] legens inimica iterum Tyrrhena juventus,
Inclyta gens dudum, terraeque marisque duello
[Col. 1293C] Apta satis, modo sed malefida et degener, ultro
[25] Bella cupit; pariterque cohors Camerina superbit
Munere natorum, subigitque in bella sodales
Mille. Sua virtute, magis sed prole supinus---
Post monstrata fides---centeno milite laetus
Pauper adhuc Albricus abit, jam jamque resultat
[30] Spe Camerina [(43) 1Kb] . Utinam dives sine morte sodalis!
Quid, furibunde, ruis, sociis ad crimina lectis,
Ragineri? Non consilio nec viribus ullis
Vincitur, aethereo causas qui pensat Olympo
[Col. 1293D] Quique Berengario Latium concessit avitum.
[35] [Col. 1294A] Collectos etiam ducit Wilelmus amicos
Ter centum, lorica habiles galeaque minaces,
Nec jaculo segnes. Totidem propellit Ubaldus [(44) 1Kb]
Consimili fervore. Vacat non denique vulgus,
Instabili motum studio modicisque magistris,
[40] Profari, quandoque manent hi forte labores
Doctiloquos; mihimet summam tetigisse duelli [(45) 1Kb]
Sufficiat. Veniunt etiam, discrimina campo
Qui nuper tulerant, numero ter mille, magistris
Conserti pariter stupido restantibus arvo
[45] Infandum. Foret his satius cecidisse duello,
Quam miseros vidisse dies. Nam dispare fato
Disperiere. Jubet tandem [(46) 1Kb] Lamberticus horror [(47) 1Kb]
[Col. 1294B] Praecipuum [(48) 1Kb] truncare; siti perit alter in arvis;
Ungrorum cupit infaustas differre sagittas
[50] Tertius, alta poli scandit supremaque ponti
Tristis, ut almificis sese sustollere sceptris
Forte queat. Hominum pro mens ignara futuri!
Nunc acies glomerant, bellum numeroque minantur
Laetantes, timidisque etiam brevis addita virtus
[55] Per medios Wido incedens gratatur amicis,
Exsultatque [(49) 1Kb] animis, et spe jam praecipit hostem:
Qualis ubi abruptis fugit praesepia vinclis
Tandem liber equus, campoque potitus aperto,
[Col. 1294C] Aut ille in pastus armentaque tendit equarum,
[60] Aut assuetus aquae perfundi flumine noto
Emicat, arrectisque fremit cervicibus alte
Luxurians, luduntque jubae per colla, per armos.
   Senserat horrisonos tandem saevire furores
Armipotens Latii decus, et spes inclyta belli
[65] Arma ciet, primisque virum regnique ministris,
Ocius accitas cogant in praelia turmas,
Imperat, ac latas vacuent habitantibus urbes.
Jussio torva means Italo jam perfurit arvo,
Conveniant nocuo rursus decernere ferro,
[70] Quis pia jura placent notas exinde [(50) 1Kb] per urbes
Laeta novare, nefas ardet! Sic praepete motu
Comit equos artusque terit [(51) 1Kb] thorace juventus.
[Col. 1295A] Nec mora, Walfredus [(52) 1Kb] ter mille resumit amicos.
His manus in capulo, primis ac fervor ab armis
[75] Hostilem turbare globum; nec fortior alter,
Hostica quem pubes bello vereatur euntem,
Ausona cui faveat. Pariter tria fulmina belli
Supponidae [(53) 1Kb] coeunt, regi sociabat amato
Quos, tunc fida satis, conjunx, peritura venenis
[80] Sed, postquam hausura est inimica hortamina Circes.
Hos mille et quingenti equites comitantur euntes,
Obtecti Chalybum pectus de more metallo
Gentis, et umbrati nitidis a vertice cristis
Teutonico ritu sexcentos urguet ovantes
[85] [Col. 1295B] Leuto viros; etiam simili strepit agmine frater
Bernardus. Stimulant longis calcaribus armos
Alipedum cuncti, et cludunt latera ardua parmis.
Germanus sic bella gerit. Nec segnis abibat
Albricus, Tiberine, tuas non sanguine lymphas
[90] Quis fraude infecit, quingentaque robora belli
Educit patriis horrentia viribus, atque
Francigenis olim duris exercita ludis.
Jamque morae impatiens glomerat Bonifacus amicos;
Alter ab adverso ac paribus circumdatus armis
[95] Berardus numero ter centum. Maxima vulgi
Pars Italo vibrant omnes de more sarissas [(54) 1Kb] ,
Orbe latusque tegunt clypei pro Marte sinistrum.
[Col. 1295C] Advolat Azo ferox [(55) 1Kb] , subigens in bella sodales;
Vicinoque suas cogens ab limite turmas
[100] Olricus [(56) 1Kb] , Latium Hadriacis qua clauditur undis,
Ac labor est saevis gladios praetendere Iberis [(57) 1Kb] .
Farier illectos studio Mavortis utrimque
Pontifices vereor. Strictis ingentia dictis
Praetereo, Rheni licitum nec foedera [(58) 1Kb] paucis
[105] Effari; hinc alio libitum transmittere cursus.
   Ut tandem collecta bonus videt agmina ductor,
Assilit in medium nitidis cernendus in armis,
Talia dicta ferens: Nostri munimina regni,
O proceres, prohibere minas Widonis iniquas
[110] [Col. 1295D] Sitne pium, sapitis, dudum qui funera campo
Experti. Mavul, igitur quia tendere fastus
Nunc etiam, rebus finem quam ponere fessis,
[Col. 1296A] Arma referte citi, et caram defendite terram,
Me duce, quem dudum precibus sustollere fasces
[115] Hortati. Dixitque. Diu cessare duellum
Turba fremens queritur, subito concussa tumultu,
Vix labara opperiens. Ferus [(59) 1Kb] omni in pectore saevit
Mortis amor caedisque. Nihil flagrantibus obstat.
Praecipitant redimuntque moras. Sic litora vento
[120] Incipiente fremunt, fugitur cum portus; ubique
Vela fluunt, laxi jactantur ubique rudentes,
Jamque natant remi, natat omnis in aequore summo
Anchora; jam dulcis medii de gurgite ponti
[Col. 1296B] Respicitur tellus, comitesque a puppe relicti.
[125]    Campus erat dudum studio damnatus iniquo;
Huc ambae tendunt acies squalentibus armis.
Sed [(60) 1Kb] jam bella vocant. Alias nunc suggere vires,
Qui pensas tacita mundum ratione Creator.
Fatalem populis ultro poscentibus horam
[130] Admovet atra dies, Stygiisque emissa tenebris
Mors fruitur caelo, bellatoremque volando
Campum operit, nigroque viros invitat hiatu
Arma ciens, aboletque domos, connubia, natos.
Pellitur et patriae et, qui mente novissimus exit,
[135] Lucis amor, animusque ultra thoracas anhelus
Conatur, galeaeque tremunt horrore comarum.
Quid mirum caluisse viros? Flammantur in hostem
[Col. 1296C] Cornipedes, niveoque rigant sola pinguia nimbo.
Jamque ruunt, primusque virum concurrere pulvis
[140] Incipit, ac spatiis utrimque aequalibus acti
Adventant, mediumque vident decrescere campum.
Pulcher adhuc belli vultus: stant vertice coni,
Plena armenta viris, nullus sine praeside vector.
At postquam rabies et vitae prodiga virtus
[145] Emisere animos, sternuntque ruuntque vicissim
Ictibus innumeris. Haud tanta cadentibus haedis
Aeriam Rhodopen solida nive verberat arctos.
Interea Widonem [(61) 1Kb] adit Walfredus ovantem
Caedibus, haud regem, sed enim qui nuper ab arvis
[150] [Col. 1296D] Sequanicis illectus erat. Capit eminus ipsum
Hasta viri valido nimium contorta lacerto,
[Col. 1297A] Extremo galeae primoque in margine parmae
Semita qua lucet; clauso spiraminis haustu
Ilicet oppetiit. Moriens telluris alumnae
[155] Infelix caraeque domus reminiscitur, atque
Damna modo Latiis quia venit adeptus in arvis.
Hinc acies sequitur caeso ductore; furitque
Ascherium sternens heros Atesinus [(62) 1Kb] et Othum [(63) 1Kb] ;
Comminus hunc stantem, metit hunc a poplite sectum
[160] Cuspide transmissa. His socios demitteret umbris
Innumeros, ni Rhodanicus succurrere ductor [(64) 1Kb]
Admonitus, fessis subito adforet ultor amicis.
[Col. 1297B] Ut lupus in campis pecudes cum vidit apertis,
Non ductor gregis ipse comes, non horrida terret
[165] Turba canum; ruit, ac toto desaevit in arvo:
Haud aliter dirum Wido se tollit in aequor.
Hic celsum quod cernit equo turbare sodales
Erardum indignans, uno duo corpora ferro
Cornipedemque equitemque fodit. Ruit ille ruentem
[170] In dominum, lapsisque manu quaerentis habenis,
In vultu galeam clypeumque in corpore calcat,
Saucius extremo donec cum sanguine frenos
Respuit, et juncta domino cervice recumbit.
[Col. 1297C] Otgarii [(65) 1Kb] , comites rabido clamore vocantis,
[175] Ora ferit framea; pereunt conamina vocis
Intercepta cruore. Milo verum arma cadenti
Dum rapit, infelix Itala deprenditur hasta,
Ac moriens linquit clypeum hostilemque suumque.
Auxilio collecta subit tandem Ausona pubes.
[180] Bellum ingens oritur. Multum hinc illincque cruoris
Funditur, et totis sternuntur corpora campis.
Nam varium virtutis [(66) 1Kb] opus. Nunc turba recedit,
Nunc premit, ac vicibus tellurem amittit et aufert.
Ut ventis nimbisque minax cum solvit habenas
[185] [Col. 1297D] Aer [(67) 1Kb] , alterno profligens turbine mundum
Stat caeli diversa acies: nunc fortior austri,
Nunc aquilonis hiems, donec pugnante procella
Aut nimiis hic vicit aquis, aut ille sereno.
Hic videt Anscherius fratrem quia vulnere labi
[190] Albrici, ingemit, ac rapido conamine telum
Contorquens, clamore gravi: Sator aetheris, inquit,
[Col. 1298A] Sic genus omne tuum propriis discriminet arvis,
Ut fratres Italo torvus discernis in agro!
His dictis, volat ingenti stridore per auras
[195] Cuspis in adversum; clypeo sed pulsa rigenti
Alipedi vadit mortem latura superbo.
Hic mortem Albricus caperet, nisi proxima virtus
Tolleret hunc juvenum sociis et redderet armis.
Milibus [(68) 1Kb] in mediis vadens: Quid inertia bello
[200] Pectora, Ubertus ait, duris praetenditis armis
O Itali? Potius vobis sacra pocula cordi,
Saepius et stomachum nitidis laxare saginis,
Elatasque domos rutilo farcire metallo!
Non eadem Gallos similis vel cura remordet,
[205] [Col. 1298B] Vicinas quibus est studium devincere terras,
Depressumque larem spoliis hinc inde coactis
Sustentare! Miser voces dum tollit inertes,
Hasta subit latebras animi scrutata superbi
Wifredi librata manu super horrida fantis:
[210] Infelix Galle, Ausonios ne dicere pigros
Fas tibi, ni fallor, digitis impacta monebit
Hasta meis! Visu ille truci dum prospicit hostem,
Labitur, et carpit moribundus dentibus herbas.
   Hae diversa in parte vices utrumque cadebant.
[215] Saevior at miseris instat regnator Etruscis
Hesperiae, timidumque vocat Widona per agmen,
Nil vulgare legens, sed quae dignissima vita
[Col. 1298C] Funera, praecipuos annis animisque cruento
Fert gladio: innumeris [(69) 1Kb] veluti leo forte potitus
[220] Caedibus, imbelles vitulos mollesque juvencas
Transmittit; magno furor est in sanguine mergi
Nec nisi regnantis cervice recumbere tauri.
Wifredum sed enim sonipes male fidus in armis
Rumpentem frenos diversa per agmina raptat
[225] Jam liber, sic fessa manus. Venit hasta per armos
Principis, et laevum juveni transverberat inguen,
Labentemque affigit equo. Fugit ille perempto
[Col. 1298D] Consertus domino, nec jam arma aut frena tenentem
Portat adhuc equitem. Fratris jam membra regebat
[230] Arduinus equo, laeva [(70) 1Kb] marcentia colla
Sustentans dextraque latus. Singultibus artum
Exhaurit thoraca dolor, nec vincla coercent
Undantem fletu galeam; cum multa gementi
[Col. 1299A] Valde gravis curvas perfringit lancea costas,
[235] Exit et in fratrem, cognataque pectora telo
Conserit. Ille oculos etiamnum in luce natantes
Sistit, et adspecta germani morte, resolvit.
Procubuere pares fatis---miserabile votum
Mortis---et alterna clauserunt lumina dextra.
[240] Ac [(71) 1Kb] velut Edoni boreae cum spiritus alto
Insonat Aegaeo, sequiturque ad litora fluctus,
Qua venti incubuere, fugam dant nubila caelo:
Sic regi, quacumque viam secat, agmina cedunt,
Conversaeque ruunt acies, cadit obvia pubes.
[245] Ut vidit socios regi dare terga sequaci
Ildeprandus, abit clamans: Perstate sodales,
Quid fugitis? Spectate, virum si pellere ferro
[Col. 1299B] Forte queam! Similes artus natura creatrix
Huic dedit, ac similis sustenta viscera sanguis.
[250] Num sacra riguit Styge? Num penetrabile plantis
Hunc modo tergus obit? Mortali urgemur ab hoste [(72) 1Kb] ,
Haud legione, pium Domino quae servit ad usum.
Sic ait, et toto connixus corpore telum
Effundens, femur ingenti ferit eminus ictu
[255] Ductoris Latii. Satis hoc; et tollere gressum
Pone citus facti cogente timore parabat;
Protinus intorquens jaculum sed ductor in hostis
[Col. 1300A] Os, terebrat faciem, quartis [(73) 1Kb] sine lege labellis
Increpitans: Secreta tibi committere nullus
[260] Audebit, Tyrrhene, dehinc, quod apertus abunde
Hac illacque flues. Sint haec monumenta minorem
Te frustra voluisse meis illudere telis!
Ille quidem evasit socium circumdatus armis;
Sed victor animi tota succensus in ira
[265] Innumeram ferro plebem ceu letifer annus [(74) 1Kb]
Aut jubar adversi grave sideris immolat: Ite,
Vociferans, vestroque duci narrate, Latinos
Dividat an recte vobis mea lancea campos!
Tyrrheni proceres iterum hinc atque inde pudore
[270] [Col. 1300B] Collecti statuunt gressum, firmantque vicissim
Undique sese armis, oriturque miserrima caedes
Amborum, et ferrum ferro sonat; undique mistis
Inter se stridunt mucronibus. Instat utrimque
Densa acies, rursusque novo respersa cruore
[275] Arva madent, ruit Hesperias dum Phoebus in undas.
Quis modus ulterior, vel quae discretio belli,
Ni finem daret aetherea sator orbis ab aula?
Nocte instante solo tandem spissisque tenebris
Concedunt maesti et trucibus dirimuntur ab armis [(75) 1Kb] .


EXPLICIT LIBER II.



INCIPIT LIBER TERTIUS.
[Col. 1299]

[Col. 1299C] Tanta per Ausonios defervere proelia campos,
Non modo finitimis, longe sed fama remotis
Dum canit, Arnulfi Germanica jura [(75*) 1Kb] prementis [(76) 1Kb] ,
Brengario sed enim regum per stemmata juncti,
[5] Tendit ad imperium solito magis hispida plumis,
Amplectens una populum saevumque tyrannum [(77) 1Kb]
Gutture profuso. Coquit ille in pectore curas,
Moxque vocans genitum: Duros, Sinbalde [(78) 1Kb] , maniplos,
[10] Inquit, age, et rapidis Italos pete cursibus agros,
Rex ubi Brengarius audentes ardua Gallos
Insequitur bellis; tamen hos per vulnera dicas
[Col. 1299D] Aut montis subito, mirum, succrescere partu,---
Tot veniunt. Tantumne potis perferre dolorem,
Nostra ut progenies propria vexetur in aula?
[15] Nec tibi bella dari vereor, si junctus amico
[Col. 1300C] Iveris. At muris dicas servare superbos
Forte animam, neque velle tuis famularier armis:
Esto, vices mutabo dehinc, et moenia scindam
Ausoniae, rutilam donec veniatur ad aulam
[20] Clavigeri [(79) 1Kb] , et totos Araris vacuabo furores.
Paret ovans patri, simili succensus amore,
Mox Sinbaldus, et electo comitante ministro,
Ingrediens Latium, quosdam praemittit, amico
Pacificum referant sese qui tollere gressum.
[25] Consimili fervore subit pater obvius olli
Brengarius, celsas nimium qua tollit in arces [(80) 1Kb]
Se regnum ac subitis [(81) 1Kb] Rhenos discriminat oris.
Hic ubi congressu dextras junxere decoro,
[Col. 1300D] Rex inquit prior: O juvenum fortissime, nostros
[30] Cur velis penetrare locos, cunctatio [(82) 1Kb] nulla est.
Nuntia vera satis. Solum rogitare necesse,
[Col. 1301A] Incolumem quia te nostris conspectibus offers,
Si fruitur pater optatis tuus optime rebus.
Inquit at ille: Valet genitor, commune levamen,
[35] Teque valere cupit, pacatis foedere campis
Mansuro Latii. Celeres idcirco subegit
Nos petere Ausonias collecto milite terras.
Interea loca tuta petit dux Gallicus, atqui
Non geminis obstare sua virtute tyrannis
[40] Posse videns. Illi fremitu, miserabile, clusos [(83) 1Kb]
Irritant, hinc inde solum peragrando Latinum.
Verum ubi cuncta silere vident hostilibus ausis,
It monitu regis patrias Sinbaldus ad oras.
Quod solus queat hostilem superare furorem.
[45]    Tertia vix lunae se cornua luce replerant [(84) 1Kb] ,
Hic laetus patriam postquam concessit ad aulam,
[Col. 1301B] En Wido agmen agens, iterum renovare furores
Accelerat; contra ductor depellere pestem,
Instruit arma pius, tantosque recidere fastus.
[50] Nec latet Arnulfum, rursus succrescere bellum
Hesperia. Widonem etiamnum milite fretum
Affore, cervicesque procaci adtollere fastu,
Audiit; ac solio, quo forte sedebat, eburno
Exsilit, ingentique domum clamore replevit:
[55] Fortia jussa cito scribae sulcate papyris,
Actutum populos cogant quae adstare jubenti,
Quam varios linguis, tam duros pectore et armis.
Namque juvat Latio clarum me visere amicum,
Quem totiens Rhodanus vexat properante Lemano
[60] Milite. Quo fugient ergo? Coelumne subibunt,
An latebras terrae quaerent liquidive profundi?
[Col. 1301C] Oderit Hesperiae, faxo, dux nomen amatae
Improbus, extremis terrae vel postus in oris!
Talibus infessus metuenda mole catervas
[65] Praestruit, irarumque graves emittit habenas:
Eridanus veluti, nivibus fervore solutis,
Praeruptum exit in arva fluens, camposque per ommes
Cum stabulis armenta ruit, radicitus alnos
Litoreas fluctu undarum labente resorbens.
[70] Jamque solum tenet Ausonium dux ille verendus [(84*) 1Kb] ,
Cum Widonis abit rancore soluta superbo
Fama in castra rei. Sociiis extemplo vocatis,
Tunc ait: O proceres, quid opus depromere verbis,
[Col. 1301D] Quo res imperii vergantur pondere belli?
[75] Collectis quando Hister adest hinc inde fluentis
Excidio nostri. Moneo, servate secundis
Rebus eo vosmet, tantis ac parcite bellis,
Abscedat donec proprios Arnulfus ad agros.
   Pingue solum interea regum dum lustrat uterque,
[80] Pergami adveniunt urbem, quam detinet ultro
Munitam jaculis nimium sudibusque praeustis,
[Col. 1302A] Natura tribuente locum satis arcibus aptum,
Ambrosius, pesti miser heu! devotus iniquae.
Qui regum infelix postquam defertur ad aures,
[85] Obsidione jubent densa circumdare muros,
Ne capiat socium quemquam exteriusve remittat,
Dispersi donec populi tot luce sequenti
Conveniant, captumque locis emittere firmis
Vi certent, ausit rursus ne talia quisquam.
[90] Postea cum primum stellas aurora fugaret [(85) 1Kb] ,
Urbis ad excidium properat Germana juventus,
Undique luctifico sonitu complusa tubarum.
Hic fossas implent alii muroque propinquant,
Pars scalis etiam tendunt conscendere turres.
[95] Urget enim utrorumque nimis praesentia regum,
[Col. 1302B] Moenia quod retinent carum pro munere dantum
Omne genus contra telorum effundere cives
Praedurisque parant hostes detrudere contis,
Nec possunt obstare tamen; tot milibus acti
[100] Deficiunt. Verum cadit hic cum fragmine muri,
Ille ruit fossus jaculo; sine viribus alter
Stat rationis inops. Reclusis undique portis,
Urbs patet, hostili jam jam confusa tumultu.
Ecce verenda prius nullo sub honore tenentur
[105] Atria; nam scissis pereunt velamina vittis
Virginis, impulsusque sacer fugit ipse minister,
Quorumdam stringunt ambas quia vincula palmas,
[Col. 1302C] Oscula quae solitae sacris sentire litatis.
Ambrosius, auctor sceleris fomesque malorum,
[110] Ut tandem videt immites dominarier hostes
Arcibus, adscensu celeri petit ardua turris,
Nil sibi sub tanto fidens superesse periclo,
Aedibus ingenuis quondam jam [(86) 1Kb] Marte refertis.
Pellitur inde tamen, victis accinctus et armis
[115] Arnulfo manibus trahitur post terga revinctis.
Ille calens ira, testatur cuncta creantem,
Arboris hunc ramis subito demittier altae.
Proh genus invisum leti, suspendere ventis
Debita membra solo! Mortalibus altera rerum
[120] Pars datur, ac membris prohibetur gleba caducis.
[Col. 1302D] Hinc igitur juvenum solvuntur frigore mentes;
Urbibus excedunt, laxisque repagula portis
Disscindunt, hostesque feros in moenia linquunt [(87) 1Kb] .
Sed quia non illis praedo tutacula terris
[125] Obtinuit, subito Etruscas procinctus ad oras
Vertit iter [(87*) 1Kb] , regum imperio Romana petentum
Atria; ne summa forsan quia mansit in aula,
[Col. 1303A] Haud latuisse queat Gallus se dicere, postquam
Fluctivagas Rheni Arnulfus remearit ad undas.
[130] Fugerat hic Romana vafer sed culmina tandem,
Ne lepidos caperent liquid [(88) 1Kb] foedata tyrannos.
Hi tamen accitis hostilia crimina pandunt
Signiferis, vexilla jubentque educere castris [(88*) 1Kb] ,
Viribus ac totis clausas insistere portas,
[135] Vi saltem reserantis adire ut limina caelum
Principis ecclesiae liceat, ne frivola tantos
Propellant figmenta viros et vota retardent
Praesenti promissa loco templisque dicatis.
Talibus imperiis talique hortamine regum
[140] Induvias rapiunt cuncti Mavortis anheli,
Commissas avidi ferro proscindere portas.
[Col. 1303B] Jam quia parta sibi speculantur nigra Quirites,
Undique dissutis reserant penetralibus Urbem,
Admittuntque duces veneranda ad delubra mites.
[145] Hic ubi perfectis nituere altaria votis,
Ardet inexpletum ductor proferre furorem
Barbarus. Infrenes animos sic ira fatigat.
Quid faciat, quo se vertat, quae moenia visat,
Ignorat rationis inops. Nam summa tenebat,
[150] Spes ubi pestiferis restabat postera Gallis.
At ductor Latii socium sine more tyrannum
Ut videt ingruere, placido sic pectore coepit:
Desine, rex venerande; satis virtute peractum,
Nec decet ulterius socios deducere Rhenos.
[155] Nam si itidem Wido victis spem ponit in armis,
Adveniat tumidus, dextra hac, sine, posco domandus,
[Col. 1303C] Te dominante viris antiquo foedere junctis.
Mitior his dictis, patitur, repedare volentes
Barbaricos proceres diverso ab limite lectos,
[160] Germanae princeps metuendus et arbiter aulae.
   Vix proprios tetigit fines rex ille verendus:
Legirupis en Wido [(89) 1Kb] tubis rediviva resumit
Agmina, item vetitos cupiens pervadere campos.
Saevior ipse etiam regni pater hostibus arma
[165] Molitur, tantos avidus [(90) 1Kb] finire labores.
Interea sors [(91) 1Kb] lecta Dei, circumdata saccis,
Vota facit, vultum lacrimis altaria circum
Suffusa, has imo referebat pectore voces:
O rerum genitor, cunctis metuenda potestas,
[170] [Col. 1303D] Imperio qui bella regis pacemque perenni,
Da tantos cessare dolos; da criminis auctor
Veloci pereat leto; da tempora nostro
Longa duci, quando gemina fert laude coronam,
Virtutis merito, et generis quod stemmate pollet.
[175] Audiit ista sator, totum qui curvat Olympum;
Mortis adesse diem cogit fera bella moventi,
Sic tamen ut proprio componat lumina lecto.
Ultima lux instat, nec jam spes ulla diei,
[Col. 1304A] Cum vocat hic natum tanto pro funere maestum,
[180] Haec monita fractis promens memoranda loquelis:
Nate, vides, quam dura premant dispendia vitam,
Quae Pater ille hominum vetiti pro crimine pomi
Intulit, et rupto macularit foedere massam.
Nec ultra patriis poteris tutarier armis,
[185] Namque rapit natura diem somnumque reducit.
Percipe verba tamen positi sub fine parentis,
Et ratione vales quacunque, adsciscere forti
Brengario. Hunc etenim fato meliore sequetur
Hesperia, et nostris etiam dominabitur arvis.
[190] Nec plura effatus, medio sermone resistit,
[Col. 1304B] Et vitam pariter moriens et famina linquit
Laetantur populi, mortis cecidisse ministrum,
Et curis solvunt animos ac Marte lacertos:
Ut [(92) 1Kb] cum sole malo tristique rosaria pallent.
[195] Usta noto; si clara dies zephyrique refecit
Aura polum, redit omnis honos, emissaque lucent
Germina, et informes ornat sua gloria virgas.
   Pars quoque magna virum properant, Widone sepulto,
Orantes veniam Latii ductoris ad aulam,
[200] Dum Widone satum, invalido comitante ministro [(93) 1Kb] ,
Deficiunt, duplici nimium discrimine maestum,
Morte patris simul ac notis abeuntibus armis.
[Col. 1304C] At recolens praecepta patris, jubet ire sodalem,
Qui pacem petat ac regem summissus adoret:
[205] Ne memor esse velit genitoris bella gerentis,
Sed legat in regnum sociali foedere amicum,
Militiaeque etiam Mavors si quando ministrum
Bella ciet. Dux interea venerabilis aevo
   Fert pietatis opem venientibus ultro maniplis,
[210] Nec Gallos abicit, nec crimina ponit Etruscis,
Praetendit solito verum pia viscera cunctis.
Nuntius in medio demum ut Lamberticus adstat,
Et quae sit fortuna viro pacisque voluntas
Edocet, ipse pater mitis sic pectore reddit:
[215] Aequa referre malis nimium sacra jura recusant.
[Col. 1304D] Namque poli sensum [(94) 1Kb] demissum traximus arce,
Cujus egent prona et terram spectantia. Mundi
Principio indulsit communis conditor illis
Tantum animam, nobis animum quoque mutuus ut nos
[220] Affectus petere auxilium et praestare juberet.
Nec genitus gignentis habet pro crimine noxam,
Veridico cecinit quondam velut ore propheta (Ezech. XVIII, 20).
[Col. 1305A] Quapropter veniat, noster dicendus amicus
Hac ratione, fide violet ne jura protervus,
[225] In levi cumulans genitoris pectore technam.
Sin tenet ille donum juvenili mente resumtum,
Colligat arma cito, patrique simillimus ultro
Exercens studium, faxit per bella periclum.
Percipit haec hilaris postquam juvenilis alumnus,
[230] Procidit, et supplex regi, veneratur amorem,
Quo tellus, pelagus servant atque astra tenorem,
Ne pontus liquidis arvum subvertat habenis
Aut ignita poli mergantur sidera lymphis.
Hinc remeans, juveni defert sua nuntia voti,
[235] Ordine cuncta monens. Tandem rex optimus atque
[Col. 1305B] Lambertus properant, ubi fertilis unda Ticini.
Alluit egregiam fluvii cognomine dictam
Urbem, in qua soliti regem spectare Latini.
Mutua verba serunt, postquam promittit uterque
[240] Mansurum foedus, roseis dum vecta quadrigis [(95) 1Kb]
Fluctibus Oceani perfunditur orbita Phoebi,
Aut tellus immota manet, nec pondere cedit,
Undique pulcra tuens vertentem sidera mundum,
Si tot vita virum posset durare per annos.
[245] O juvenale decus, si mens non laeva fuisset!
[Col. 1305C] Saepe datas volvit pacis rescindere dextras
Fraudibus inventis. Sed enim ratione sagaci
Deprendis, pater alme [(96) 1Kb] , dolos ac murmura temnis.
   Tertia mox tamen hunc Latio produxerat aestas [(96*) 1Kb]
[250] Ubere telluris potientem pace sequestra:
Ecce dies instat juvenilibus aemula factis,
Mortis acerba ferens. Studio jam vadit in altos
Venandi lucos, cupiens sibi mittier aprum,
Informem aut rapidis occurrere motibus ursum.
[255] Avia sed postquam nimio clamore fatigant
Praecipites socii, ipse uno comitante ministro
Dum sternacis equi foderet calcaribus armos,
[Col. 1305D] Implicitus cecidit sibimet sub pectore collum,
Abrumpens teneram colliso gutture vitam.
[260] [Col. 1306A] Bucina triste canens disjunctos usque sodales
Convocat, ac domini letum crudele resignat.
Hoc sonitu nemus omne tremit, fugiuntque volucres
Elapsae pennis, possessaque lustra relinquit
Omne pecus. Tanto sonitu glomeratur utrimque
[265] Lecta manus comitum, disrupto et gutture mutum
Flebilibus juvenem vocitat clamoribus. Ille
Nititur infelix fractas proferre loquelas;
Succidit in mediis equidem conatibus aeger,
Ulterius nec lingua valet, nec verba sequuntur [(97) 1Kb] .
[270] Haud [(98) 1Kb] segnes socii crates et molle feretrum
[Col. 1306B] Arbuteis texunt virgis ac vimine querno,
Exstructosque toros obtentu frondis inumbrant.
Hic juvenem agresti sublimem in stramine ponunt.
Qualem virgineo demessum pollice florem
[275] Seu mollis violae seu languentis hyacinthi,
Cui neque fulgor adhuc necdum sua forma recessit.
Non jam mater alit tellus viresque ministrat.
Talibus expostum studiis ad templa reportant,
Ut condant digno juvenilia membra sepulcro.
[280] Hic ubi ductoris replevit nuntius auris
Brengarii, Widone satum cecidisse coactum
Cornipedis tergo, trahit has de pectore voces:
[Col. 1306C] Heu mortis metuenda lues, quae dulcibus annis
Inseritur, tristesque negat componere soles!
[285] Dignior hic genitore foret, compluribus ille
Vixerit ac Latium quamvis turbaverit annis.
Undique tota cohors regni concurrit in unum
Vociferans: Pie rex, nostri miserere laboris,
Ne geminis posthac cogamur adesse tyrannis,
[290] Cum solus placeas rebus superesse Latinis.
Ut Phoebo roseis arvum laxante quadrigis
Vere novo, gaudent pecudes foetuque gravantur,
Humor adest herbis ac vastis semina sulcis,
Gratus aer pennis, aequorque meabile nautis;
[295] Cuncta nitent; succedit enim natura creatrix,
Et rebus proprias certo dat tempore formas:
Haud secus Italiae gestit sub principe tellus,
[Col. 1306D] Impacatus ubi ab superis cum prole recessit
Guido ferus, fastusque odii moriendo resolvit.


EXPLICIT LIBER III.



INCIPIT LIBER QUARTUS.
[Col. 1305]

   [Col. 1305D] Quarta [(99) 1Kb] igitur Latio vixdum deferbuit aestas [(99*) 1Kb] ,
Hac ratione iterum solito sublata veneno
Bellua, Tyrrhenis fundens fera sibila ab oris,
[Col. 1306D] Sollicitat Rhodani gentem; cui moribus auctor
[5] Temnendus Ludovicus erat, sed stirpe legendus,
Brengario genesi conjunctus quippe superba.
[Col. 1307A] Hic dudum Ausonium cupidus regnasse per arvum;
Sed vetuit fortuna. Modo quia nuntia votis
Accipit, extemplo sociis ad tecta vocatis
[10] Regia: Quae totiens, inquit, volvistis, amici,
En volvenda dies ultro attulit! Este parati,
Praedulcesque petamus agros! Nam rure vocamur
Vicino Italiae. Vires huc forte superbas
Dum tulero, propriis discedet ductor ab oris.
[15] O miser inque dies miser, invictumne lacessas?
Num te fama ducis totum vulgata per orbem
Praeterit? O Genitor rerum, compesce furores!
Nescio namque, mali quid mens praesagat eunti.
[Col. 1307B] Jamque valens modicum invalidos Provincia alumnos
[20] Legat in Ausonios inimico nomine campos.
Nee victor decus et Latii, spes unica regni,
Tunc Veneti servare solum de nomine dictum
Quartanam patiens poterat, nec tendere bellum
Hostibus, immodicas animo sed decoquit iras:
[25] Ut caveis cum forte leo vinclisque tenetur,
Non artus [(100) 1Kb] agitare valet, non promovere vires,
At duro premitur tantum sub lege magistro;
Forte aliqua partos valeat si rumpere nodos,
Atque diu desueta cruor madefecerit ora,
[30] Ipse lacer custos iras prior imbuet, inde
[Col. 1307C] Obvia turba virum morsus satiabit amaros.
   Interea Ludovicus ovat, regnumque fatigat
Fastibus, ac tantos sibimet blanditur honores,
Hoste velut necto [(101) 1Kb] spoliis potiatur opimis.
[35] Infaustus Veronae etiam contendit ad arcem [(101*) 1Kb] .
More pii regis tamen, ut subsedit apertis
Moenibus, antiquos sociis disterminat agros,
Nil veritus; metuenda nimis quia sustulit ipsum
Fama, Berengarium leti dispendia passum
[40] Ah Latium, quis te tantis defenderet armis?
Ergo pius Genitor rerum, servato magistrum,
Ne pereant uno Latialia gaudia leto!
Convaluit quia regnator tamen, undique lecti
Conveniunt proceres laeti, vexillaque castris
[45] [Col. 1307D] Proripiunt, celeresque Atesis ad moenia tendunt,
Haec obiter comi reserantes famina regi:
Te petimus, pietatis honor, nec parva precatu
Credimus haec; urbem propriis si ceperis armis,
Membra viros sine curtari, qui foedera regni
[50] Proturbant totiens, damnum pietatis iniquae
Ne patiamur! Ad haec: Animis advertite, ductor,
O proceres, inquit monitus, et crimina capto
[Col. 1308A] Ne conferte viro, generis quia sanguine pollet,
Et forsan facinus maturis deseret annis.
[55] Testetur pia jura poli, et dimissus abito.
Hoc satis. Hi contra celeres cum murmure gressus
Intendunt, rabidas acuentes pectoris iras;
Nil moti dictis, potius fera murmura rodunt,
Non se posse malum posthac dimittere inultum.
[60] Talibus adveniunt urbem, muroque propinquant [(102) 1Kb] .
Ilicet admissi penetrant miserabile templum,
Quo Ludovicus erat, subito rapiuntque ligantque,
Et pulchros adimunt oculos. Securus in aula
Forte sedebat enim, idcirco pia munera lucis
[65] [Col. 1308B] Perdidit, obssessus tenebris quoque solis in ortu.
Tu ponens etiam eurtum femorale Johannes,
Alta tenes turris, si forte resumere vitam
Sis potis; hinc traheris tamen ad discrimina mortis,
Et miser in patria nudus truncaris arena.
[70] Nuntius at postquam sociorum allabitur aures,
Praelatum juvenem communi lumine cassum,
Consilii fugiunt inopes, passimque recedunt:
Flante velut zephyro liquescunt aeros aurae
Vere novo, gremium solvunt cum rura coactum
[75] Frigore brumali crebris boreaeque pruinis.
Nec removere viros cessat de parte superbos
Fortis Adalbertus [(102*) 1Kb] juvenilibus obsitus annis,
[Col. 1308C] Apenninicolas fausto [(103) 1Kb] qui nomine turmas
Elicit, egregio cupidus servire magistro.
[80] Emicuit subito in mediis lux alma tenebris,
Et rediit pax grata piis, procul agmine tristi
Exempto, patriaeque duce ac genitore recepto.
Qui licet effusos toto egerit orbe triumphos,
Cluserat imperii necdum diademate vultum,
[85] Romana steterat rutilus nec vestibus aula
Induperatorum solito de more parentum.
Cur? Nisi quod vicisse dolos virtute decebat,
Ad summum transire gradum, nisi saepe vocatum?
Summus erat pastor tunc temporis Urbe Johannes,
[90] [Col. 1308D] Officio affatim clarus sophiaque repletus,
Atque diu talem merito servatus ad usum.
Quatenus huic prohibebat opes vicina Charybdis,
Purpura quas dederat majorum sponte beato,
Limina qui reserat castis rutilantia, Petro,
[95] Dona duci mittit sacris advecta ministris,
Quo memor extremi tribuat sua jura diei
Romanis, fovet Ausonias quo numine terras,
[Col. 1309A] Imperii sumpturus eo pro munere sertum,
Solus et occiduo caesar vocitandus in orbe.
[100] Talibus evictus precibus, jubet agmina regni,
Quiscum bella tulit, quiscum sacra munera pacis,
Affore, quae tanti gressum comitentur honoris.
Jamque iter emensus postquam confinia Romae
Attigit [(103*) 1Kb] , ire jubet celeres ad templa sodales,
[105] Vicinum qui se referant. Sonat ecce Sabura
Vocibus elatis populi: Properate faventes!
Rex venit, Ausoniis dudum exspectatus ab oris,
Qui minuet solita nostros pietate labores!
Fervere tunc videas Urbem et procedere portis,
[110] Quot Roma gremio gentes circumdat avito.
[Col. 1309B] Interea princeps collem [(104) 1Kb] qui prominet Urbi
Praeteriens, ubi se prato committit amoeno [(105) 1Kb] ,
Singula quaeque modis incendunt aethera miris
Agmina. Namque prius patrio canit ore senatus,
[115] Praefigens sudibus rictus sine carne ferarum [(106) 1Kb] ,
Indicio, devicta cadent temtamina posthac,
Si qua hostes animo cupient agitare ferino.
Daedaleis Graius sequitur laudare loquellis;
Stoicus hic noster cluibus [(107) 1Kb] quia pollet Athenis
[120] Et sollers iter in Samia bene callet arena.
Cetera turba pium nativa voce tyrannum
Prosequitur, totaque docet tellure magistrum.
Hic etiam juvenes nitida respergine creti---
[Col. 1309C] Alter apostolici nam frater [(108) 1Kb] , consulis [(109) 1Kb] alter
[125] Natus erat---pedibus defigunt oscula regis.
Hinc ubi praesul erat, gressum comitantur herilem
Vestibuli ante fores, graduum [(110) 1Kb] qua pervius usus
Advehit ornatam cupidos intrare per aulam.
Ille quidem sacro fulgens residebat amictu,
[130] Altarisque subibat ovans hinc inde minister.
Quid referam populos istinc illincque coactos,
Undantesque gradus. cum rex ad templa subiret,
Evectus pastoris equo [(111) 1Kb] ? Mox quippe sacerdos
[Col. 1309D] Ipse futurus erat, titulo res digna perenni.
[135] Advenit ut tandem, lecto comitante ministro,
[Col. 1310A] Atque pedes sensim gradibus conatur ab imis,
Undique turba premit, cui vix obstare satelles
Voce valet nutuque minans. Erat omnibus ardor
Cernere praesentem, cupiunt quem saecula, regem.
[140] Ter quoque sacra pius gradibus vestigia fixit,
Majestate manus cogens cessare tumultus
Undantis populi. Postquam conscenderat omnem
Adscensum, aureolo praesul surgens cliothedro [(112) 1Kb]
Oscula figit ovans, dextramque receptat amicam.
[145] Hinc adeunt aulam, pariter tibi, Petre, dicatam,
Janitor aetherei pandis qui limina templi.
Ante fores stant ambo domus, dum vota facessit
[Col. 1310B] Rex, etenim se cuncta loco vovet ultro daturum,
Quae prius almifici sacris cessere tyranni.
[150] Ilicet his verbis volvuntur cardine postes,
Extollitque sacer laudes per templa minister.
Utpote Silvestrum videat properare magistrum,
Constantinum etiam typico baptismate lautum.
Nec minus his decus orbis inest rerumque potestas,
[155] Tempora ni pejora forent impulsaque cessim
Jam tumulo piscatoris [(113) 1Kb] sacra purpura regis
Sternitur, et Christus lacrimis pulsatur obortis.
Templa petit ductor posthaec, ubi fercula dono
Pastoris digesta nitent. Setina [(114) 1Kb] propinant,
[160] Ac, decet ut regem, variant tuceta [(115) 1Kb] ministri.
[Col. 1310C] Mox croceis mundum lampas phoebea quadrigis,
Luce Deus qua factus homo processit ab antro
Tumbali, perflat. Populus concurrit ab Urbe,
Cernere vestitum trabea imperiique corona
[165] Augustum [(115*) 1Kb] . Replicata calent spectacula totis
Aedibus, auratis splendent altaria pannis,
Cum princeps nitidus Tyrio procedit in ostro,
Tegmina vestitus crurum rutilante metallo [(116) 1Kb] ,
Quale decus terrae soliti gestare magistri.
[170] Advenit et Domini pastor praepostus ovili,
Officio laetus, quamvis resonaret utrimque
Clamor: Ades praesul! Totiens quid gaudia differs
[Col. 1310D] Innumeris optata modis? Per vincla magistri
Te petimus, depone moras, et suffice votis!
[175] [Col. 1311A] Talibus arae adeunt gestis apsida sacratae
Lumina terrarum. Modicum post en diadema
Caesar habet capiti gemmis auroque levatum,
Unguine nectarei simul est respersus olivi;
Caelicolis qui mos olim succrevit Hebraeis,
[180] Lege sacra solitis reges atque unguere vates,
Venturus quod Christus erat dux atque sacerdos,
Omnia quem propter caelo reparentur et arvo.
Jam sacrae resonant aedes fremituque resultant
Clamantis populi: Valeat tuus aurea princeps
[185] Roma diu, imperiumque gravi sub pondere pressum
Erigat, et supera sternat virtute rebelles!
Perstrepuere nimis; sed facta silentia tandem.
[Col. 1311B] Lectitat augusti concessos munere pagos
Praesulis obsequio gradibus stans lector in altis,
[190] Caesare quo norint omnes data munera, praedo
Ulterius paveat sacras sibi sumere terras.
[Col. 1312A] Dona tulit perpulcra pius tunc denique templo,
Baltea lata ducum, gestamina cara parentum,
Gemmis ac rutilo nimium pretiosa metallo,
[195] Ac vestes etiam signis auroque rigentes,
Distinctum variis simul ac diadema figuris.
Quid referam, quantis replerit moenia donis.
Nonne maris paucas videor contingere guttas,
Syrtibus atque manu sumptas includere arenas,
[200] Quando brevi tantos cludo sermone triumphos?
Doctiloquum, credo, labor iste gravaret Homerum,
Officio et genuit tali quem Mantua dignum.
Nec temtabo meis ultra fastidia dictis,
O juvenes, inferre, calet quis pectore sanguis,
[205] Et plectro meliore movet praecordia Clio.
[Col. 1312B] Mille mihi satis est metris tetigisse labores;
Maevius atque licet videar, vos este Marones,
Et post imperii diadema resumite laudes!




ANNO DOMINI DCCCCLXVIII
SANCTA MATHILDIS REGINA




[Col. 1311]
SANCTAE MATHILDIS VITA ANTIQUIOR
(Edit D. Rud. Koepke Ph. D., apud PERTZ Monumenta Germaniae historica, Script. tom. X, pag. 573.)





PRAEFATIO EDITORIS

Quod vehementer optant qui antiquis patriae temporibus illustrandis operam impendunt, rarissime vero optantibus contingit, ut in bibliothecis perscrutandis codicibusque evolvendis novum aperiant fontem, inque librum quempiam incidant oblivione obrutum, qui rebus obscuris vel novam lucem afferat vel notas affirmet et comprobet, id inopinanti mihi evenit in libello saeculi decimi, ex quo novi aliquid proferri posse vix aliquis exspectaverit. Antiquior enim quaedam sanctae Mathildis Vita jam luci datur, quam, dum codicem chronici Polidensis in usum Monumentorum Germaniae Pertzio flagitante Gottinga huc transmissum, in fontes inquisiturus evolvebam, quasi in via inveni. Est haec vita fundamentum longioris illius Vitae Mathildis quam temporibus Heinrici II compositam in Monumentis Germaniae habent lectores [(1) 1Kb] . Sed mirum sane est, neque posterioris hujus Vitae scriptor vel uno verbo auctorem suum indicavit, neque, quod equidem sciam, antiquioris Vitae memoria servata est in codicibus aliis aut in amplis chronicis quae ex sexcentis libris conflata sunt, aut in librorum catalogis, ita ut vel levissima libelli vestigia periisse videantur. Eo major habenda est gratia fortunae fautrici quae hoc apographum tanto naufragio eripuit. De fide hujus Vitae nemo qui vel obiter eam inspexit dubitare potest. Omnes enim scrupulos animo eximet praefatio ad Ottonem imperatorem scripta, a quo jussus opus agressus est auctor, quemque eorum quae scripsit judicem fecit [(2) 1Kb] . Sine dubio Otto ille hujus nominis est tertius [(3) 2Kb] . Itaque postquam [Col. 1313] imperator factus est Otto, id est inter annos 996 et 1002, scripta est Vita, decem circiter annis ante posteriorem Vitam, quam ante annum 1012 compositam esse scimus. Quis fuerit auctor, ubi vixerit, frustra quaeris; eo clarius ex libello patet, eum inter eruditos non esse habendum. Nam, ut ipse fatetur [(4) 1Kb] , ita rustice tam incompto et barbaro sermone scripsit, ut verborum constructio rarius tantum ad justum finem perducta sit. Cum itaque obscurior sit totus libellus, hunc sibi sumpsit auctor posterior, ut eum paulo limatiorem politioremque redderet, quod ab aliis in aliis Vitis factum esse inter omnes constat. Antiquioris Vitae primae tantum lineae servatae sunt, saepius tamen verba nonnulla ex illa recurrunt [(5) 1Kb] . Unum vero quod haud minimi est momenti, recisum est caput ultimum, in quo Ottonis I fata extrema leguntur, quae ex Widukindo minime petita, cum illo optime concinunt. Mira vero in hoc capite est auctoris sententia, qui viginti quinque circiter annis post Ottonis I mortem tam severam censuram in eum exercet, ut eum non legitime sed tumultuante milite coronam imperialem adeptum esse dicat. Fontes quibus haec aliaque debeat silentio praeteriit, neque omnia narravit quae in promptu habebat, quia sufficere, si tantum excellentia notarentur, credidit [(6) 1Kb] . In reliquis probata tantum a se scripta esse confirmat. Quae duobus tribusve verbis ille indicavit, auctor posterior longius exposuit, narrationem sententiis exornavit, loquentesque induxit homines; denique adjecit omnia quae ad Heinricum ducem, filium Heinrici I, avum Heinrici II, spectant, quae de summo matris erga eum amore deque contentione ejus cum Ottone I fratre scripsit. In antiquiore enim Vita uno tantum loco Heinrici leviter facta est mentio [(7) 1Kb] . Minime dixerim ab auctore posteriore haec omnia esse inventa; ex alio fonte petita add itaque sunt, ut Heinricus II, religiosissimus rex, ob tam sanctam aviam clariore gloriae fulgore splendere videretur.

Jam de codice ex quo haec desumpta sunt pauca dicenda sunt. Est hic codex Gottingensis 5a, apograph., chart., 4o, saec. XIV, qui continet Chronicon in usum coenobii Polidensis ab o. c.---1182. [(8) 1Kb] Est hoc apographum codicis cujusdam Cantabrigensis, qui hodie fato infelici nescio quo desideratur, ita ut in hoc uno apographo Gottingensi tota posita sit auctoritas. Examinavit ipsum codicem Langbainius, qui vir doctus natione Anglus obiit a. 1657, cujus sententiam in primis apographi foliis ita servavit scriba: »Langbainius in adversariis n. 1. 12. p. 469 recenset msc. Cantabrig. G. 85, quod est cod. fol. membr. antiq. his verbis. Titulus hujus codicis a tergo ex manu recenti sic habet: »Chronologia vetus ante annos 300 composita;« dixerim potius ante 400 composita et ante 300 scripta, vel etiam chronicon Polidense; nam fuisse olim librum monasterii vel ecclesiae Polidensis, quae in agro Brunvswicensi est, multa sunt quae evincunt:------Totus hic cod. folia numerat 110, estque manu proba exaratus et bene antiqua, orthographia nonnunquam a vulgo recepta variat. In ipso chronico eclipses luminarium plerumque asterisco miniato notantur. Scriptus dicitur cod. hic circa a. D. 1300 et fuisse ex libris ecclesiae Polidensis. Utrumque colligo ex tabula chronologica f. 25. Habet passim lacinias membranaceas reliquo operi insertas et ex eadem aut non multo minus antiqua manu scriptas. Tabula chronologica quam laudat est catalogus pontificum et imperatorum, in quo etiam brevissima quaedam adnotata sunt de ecclesia nostri Poledhe ad annos 1223, 1240, 1298, 1390. Extrema ad annum 1421 scripta suut. Quae etsi non omnia eadem manu adnotata fuisse videntur, tamen orthographia probatur codicem saec. XIV fuisse exaratum. In hoc chronico cum primum mentio facta esset Mathildis reginae f. 64b haec leguntur verba: Cujus Vitam conscriptam verte folium et invenies. Ipsa sequitur quam nunc edituri sumus Vita f. 65-69. Etsi apographum satis bene confectum videtur esse, tamen haud pauca insunt menda, quae sive in ipso erant codice, sive ex verbis haud accurate lectis nata sunt, ideoque in medendis his locis ad conjecturam confugiendum erat. Capita nos instituimus, sed singuli articuli in apographo servati saepius cum capitibus Vitae posterioris consentiunt, ita ut in illis antiqua capita servata esse facile credas. Haec habuimus de Vita antiquiore Mathildis; reliqua de chronico Polidensi suo loco proponentur.

Scribebam Berolini mense Decemb. 1849


R. KÖPKE.



INCIPIT PROLOGUS IN VITA MATHCILDIS REGINAE
[Col. 1313]

[Col. 1313A] Dum plerique mortalium studio seculari inaniter dediti, perhennem sui nominis memoriam seu humani mercedem favoris inde quaerentes, vitas clarorum sapienter populares propagando ad aures philosophatico fabulose illustrarent stilo virorum, nos autem, gloriosissimi Ottonis inperatoris jussu, non philosophando sed vera dicendo laudabilem dignissimorum sui vitam parentum, sibi exemplo aliisque posteris mox futuram, licet rustice, perscripsimus. Et quamvis hujus rei nos minime familiares, scribendo quid proferre, agnoscamus, inperiali tamen obtemperantes dignitati, magnas aridum cogenti undas inpellentes [1 1Kb] rivum, non virium andacia, sed prona devotione materiam disertis merito reservandam scriptoribus inprudenter [Col. 1313B] occupavimus. Nam tantorum latere virtutes temeritate silentii, nefas putavimus. Ergo, omnis eloquentiae praesul---quem non solum magni extollit [Col. 1314A] sublimitas inperii, imo etiam philosophiae favet auctoritas, expleto judicio cujusdam dicentis, beatum regimen fore si sapientiae studiosos rectores esse contigisset, ita fit, ut non virtutibus ex dignitate, sed ex virtute dignitatibus honor accedat---igitur te hujus operis, inperator Otto, judicem facimus, ut, quae forte a nobis praetermissa vel viciose dicta fuerint, sapientium industriam addere vel mutare commendes, et quia tantam materiae seriem nos impossibile est ad extremam producere manum, a te, quasi quodam solis splendore, clarius clarescat [2 1Kb] opus. Plura vero ex his quae comperta sunt nobis omisimus, quia sufficere si tantum excellentia notarentur credidimus; simul ne legentibus superflua fastidium ingererent fecimus. [Col. 1314B] Haec autem qui lecturi sunt, fidem dictis adhibeant petimus, nec me quicquam nisi probata scripsisse arbitrentur.



INCIPIT TEXTUS EJUSDEM VITAE
[Col. 1315]

[Col. 1315A] 1. Temporibus quondam regis Francorum Conradi, dux in tota Germania princeps extiterat nomine Otto, genere secundum seculi dignitatem nobilissimus, opibus pollens, et cunctos honore praecellens, quia virtutibus erat praeditus, cujus conjugium veneranda matrona Haduwich subierat moribus non dissimilis. His filiae procreantur et tres filii, quos propria parentes educabant nobilitate. Sed divina providentia, ad bonum dirigens, ad bonum cuncta quae disponit, horum unum nomine Heinricum majori sustulit excellentia, qui, quamvis aetate minimus, morum tamen probitate inter ceteros primus enituit. Nam a primaevo aetatis flore liberius data vivendi potestate, omnibus unde sanciri [3 1Kb] potest ingenium vitam sapienter instituit, cunctos [Col. 1315B] obsequens diligensque cum quibus erat, nemini adversus, nulli se praeponens, moestos consolando, miseros juvando et laudem sine invidia et pares inveniebat amicos. Hic licet debito veneraretur honore, specialiter tamen omnibus carus suae mansuetudinis humilitatisque provocante gratia diligentius honorabatur. Cum autem pueritia transacta, virile robur intraret, ejusque tractarent parentes cujus feminae thalamum genere probitateque non disparem adiret, illorum interea pervenit ad aures, quandam monasterio Herevordensi pulcherrimam fuisse puellam nomine Machtildam, literalis studio disciplinae erudiendam activa atque contemplativa unde quaeritur vita, cujus generositas haud minus futuri [Col. 1315C] claruit sponsi. Nam Widekindi ducis Saxoniae originem traxit a stirpe, qui quondam daemonum captus errore, praedicatorum pro inopia idola adorans, christianos constanter persequebatur. Illo autem tempore Karolus Magnus arcem tenens inperii, vir christianissimus, armis strenuus, lege eruditus, totusque in fide catholicus, et erga Dei cultores benivolus ac devotus, contra eundem Widikindum bella cum exercitu iniit, defendendae causa fidei, ut semper contra paganos solebat. Cumque simul convenissent, utrisque placuit principibus, ut ipsi singuli invicem dimicaturi consurgerent, et cui sors victoriam contulisset, ipsi totus exercitus sine dubio pareret. Quibus congressis ac diu multumque concertantibus, tandem Dominus lacrimis pulsatus christianorum, [Col. 1315D] fideli suo bellatori de hoste concessit triumphum, ut fides meruit.

2. (An. 785.) Tunc tanta mentis mutatio Widikindi invasit pertinaciam, ut se voluntarius cum familia sua omnique paganorum exercitu tam potestati [Col. 1316A] regis quam fidei submitteret catholicae, quem inperator benigne suscipiens, baptizari fecit a sancto Bonifacio episcopo [(9) 1Kb] , ipse eum levans de sacro fonte. Ille vero, relicto errore, credulus ad cognitionem veritatis poenitendo sponte pervenit, et sicut prius persecutor destructorque pertinax fuit ecclesiae, deinde christianissimus ecclesiarum et Dei extitit cultor, ita ut ipse [4 1Kb] singulas totis [5 1Kb] viribus studendo construeret cellulas, quas plurimis sanctorum reliquiis nec non ceteris perfectas relinquebat utilitatibus, quarum una multis adhuc nota remanet Aggerinensis dicta [(10) 1Kb] , et eadem quae modo retulimus adhuc aliqua ibidem supersunt. Ab hujus quoque posteris, postquam christianae se submiserunt religioni, praedictae pater puellae prodiit nomine [Col. 1316B] Tiedericus, cui nobilissima juncta erat uxor Reinhalda, Fresorum Danorumque genere progrediens. Hanc eandem, ut diximus, virginem, Herevordensi quae inerat monasterio, non inter sanctimoniales numeranda, sed ad quaeque utilia libris operibusque nutrienda cum sui matre genitoris, quae in viduitate bonis eo usque profecerat actibus, ut princeps et abbatissa constitueretur sanctimonialium, nobilitas simul et probitatis favor prodidit. Nam aviti ac paterni in ea eluxit specimen decoris pulchra facie, amabilis in infantia, operibus industria [6 1Kb] , moribus modesta, humilis et larga, et, ut in id aetatis puella, tantis implicanda erat laudibus divina favente clementia, ut nihil esset supra.

[Col. 1316C] 3. Quod dux Otto dum comperisset, Thitmarum comitem, pueri Heinrici magistrum, virginem videre, pulcra laudabilisque si esset, ut ferebatur, praemisit. Ille autem herili congruam videns matrimonio, spemque futuram populis fore, reversus, cuncta quae resciverat narravit. (An. 909.) Quo pater audito, eundem iterum una cum filio suo Heinrico ceterosque illuc direxit satellites, qui, percepto ducis mandato, praedictum adierunt coenobium. Et primum quidem ceu ignotos se simulando oratorium pauci petebant, puellamque in ipso templo modesti ac venusti vultus aspiciebant. Urbem igitur egressi, regalique rursum instructi ornatu, magna ingredientes comitante caterva, abbatissam adeundo virginem, cujus causa venerant, praesentari [Col. 1316D] compellantes implorabant. Quae procedens, niveas genas permixtas [7 1Kb] ignis rubore, candida veluti lilia rubentibus rosis intermixta, tales dabat ore colores. Quam Heinricus ut vidit, remque ex integro presensit, fixit in virgine vultum, in tantum [Col. 1317A] [8 1Kb] ejus succensus amore, ut nulla desponsationis interesset mora; sed sequenti die primo mane, ceteris parentum ignorantibus, sola ava ejus conscia, quae ibi erat abbatissa, non cimbalis seu organis proludentibus, sed clam lectis principum maniplis, toto inde Saxonum in patriam ducebatur honore, donec Walehusen parabatur, ut nobilissimos regesque jam futuros decuit, nuptiale convivium. Ibi tandem licito perfruuntur amore, eandemque civitatem et cuncta ad hanc pertinentia in dotem illi tradidit.

4. Praefatus vero dux Otto, pater Heinrici, tres post haec vivens annos, mortem subiit (An. 912). Principes quoque regni consilium ineuntes tractabant quis heroum principatum teneret. At ipsi [Col. 1317B] prioris non inmemores gratiae, ipsum illum filium elegere ducem, nam et armis Saxonum erat fortissimus, qui plus solito caritatis amore populos placando sibi conjunxit, ita ut eum regem optarent. Post non longum tempus Conradum Francorum regem hominem exuisse contigit (An. 918); bello seu pace fieret, ignoramus; sceptrum Heinrico successit, totaque regni facultas. His, ut diximus, dispositis, Saxones rege ditati tali potiuntur honore, quibus nunquam tantae primatus subesse solebant causae. O Germania! aliarum prius jugo depressa gentium, sed sublimata modo inperiali decore, regem fideliter serviendo dilige, eumque quantum poteris juvare conare, princepsque ne desit ab illo genere optare ne cesses, ne despoliata gradibus honorum [Col. 1317C] omnibus, prioris redeas ad statum servitutis. Memoratus igitur Heinricus qui regnum susceperat, jam magis gradus adscendens superiores, quaeque regna per circulum bello potens suo subjugaverat dominatui, scilicet Sclavos, Danos, Bawarios, Behemos ceterasque gentium nationes, quae Saxonico nunquam subesse videbantur inperio. Quid mirum totiens inimicos superando tantae adquisisse triumphum victoriae, cum summo triumphatori regique coelesti agens semper gratiarum actiones, ecclesias multis reparari fecisset inpensis? Pauperibus largus, viduis patrocinabatur et obpressis; suis condigna [9 1Kb] donans militibus, eeteros pietate et pace modesta regebat.

5. Nuptam ergo fencem Machtildam terreno principi, [Col. 1317D] cum sibi secularis accessisset potestas, plus Dei ad obsequium [10 1Kb] inclinavit voluntas quam mundi gloria ad elationem; subdita semper Deo, monita sectans sacerdotum, plus participata Christo quam sociata conjugio. Nocturno autem tempore regi se aliquo modo occulte subripiens, ecclesiam orationibus instando magis sponsi diligebat thalamo. Sin aliquando rex deerat, quis credat qualiter se orationibus diffunderet, qualiter se tanquam praesentis [Col. 1318A] Christi pedibus alligaret a primo galli cantu donec aurora crastina primos extulit ortus, quae non solum voce sed etiam perfectis Christum amabat operibus. Si quis pro culpa criminali, ut assolet, adductus ad tribunal, a rege deputabatur interfici, sanctissima regina cruciato condolens, blandimentis usque adeo mulcebat animum principis, donec in ipsa ira regis unde processerat sors mortis, inde procederet vox salutis [11 1Kb] .

6. Natorum quoque nec praetereunda sublimitas, qui utriusque sexus omnes sublimati, summo decorantur honore. Quorum Otto maximus natu, nomen ab avo trahens, caeteris mitior moribusque modestior, populo corde tenus acceptus, regni coronam post patris mortem cum regno capessit, cui ab Anglis [Col. 1318B] Saxonibus regalis conjux adducta est nomine Edith, membris decora, sed probitate praecellentissima. Heinricus autem ortu secundus, Bawariis dux praeponitur praeclarus. Brunonem vero minimum, virum sapientem, dignum, sacerdotalem, Coloniae archiepiscopum constituere. Nam soror eorum nomine Gerburch, Gisilberto principi Belgicorum tradita fuerat. Praedictus itaque rex ejusque dignissima conjux magis ac magis in Dei ferventes amore, Christicolarum curam gerendo cunctis per circuitum monasteriis infinita, quot annis vivebant, dispensabaut munera, et quo per semet ipsos iter deerat, missis pecuniis larga aderant manu. Haec studiose peragentes, ipsis quoque coenobia construentibus divino animum indulgebant monitu. Qui dum principibus [Col. 1318C] militum suae mentis affectum confabulando intimarent, illi statim regi suggesserunt dicentes sanctimoniales in Winedhusen intra sepem coenobii clausas Quedilingaburch posse transferri; nam in eodem monasterio principum filiae transigunt vitam, quas ibi manere multorum pro penuria displicuit parentibus.

7. His ergo sermonibus ita dispositis, rex solito more venandi Botfelden adiit, ibique gravi pestis occupatus est vexatione. Sed cum morbo gravescente solutionem corporis imminere sentiret, inde viam ad Erpesford direxit, quo cunctos illius ditioni subditos adesse praecipiens, de regni statu consilium habere coepit. Venerat et abbatissa [(11) 1Kb] jussu regis, quae praedicto praeerat coenobio, quam rex ejusque [Col. 1318D] compar, prioris non inmemores desiderii, praedictas Dei familias in Quindiligeburg transvehi postulabant. Hanc eorum illa petitionem gratanter accipiens, et pluribus principum id suadentibus, ut rex ordinaverat, perfici debere annuit. Finito autem concilio, cum populus domum rediret, rex paucis comitantibus Jemelevum [(12) 1Kb] adiens, praesentem Deo jubente vitam finivit (an. 936, Jul. 2). Cujus ad exsequias infinitus populorum frequens confluxit numerus, [Col. 1319A] quibus lamentando sequentibus corpus Quidilingaburg usque transvectum, honorifice, ut aequum erat, sepelierunt. Tunc regina immobilis suum velle cupiens impleri, puellarum catervam illuc transferri admonuit, quod abbatissa primum firmiter negando prohibuit. Sed quid plura? Regina filio auxiliante, scilicet Ottone rege, aliisque principibus, voti compos effecta, eandem dehinc cellam magna mentis intentione cuncta quibus opus erat ministrando componebat.

8. Factum est autem post venerandi mortem Heinrici regis, Ottone, filio ejus seniore, regni thronum insidente, praedicta regina in viduitate tantae probitatis perstitit, ut vix eam pauci utriusque sexus possent imitari. Prudentis enim erat consilii, mitissima [Col. 1319B] bonis, dura superbis, elemosinis larga, orationibus intenta, cunctis pia indigentibus, eloquio blanda, caritate erga Deum et proximum atque continentia permansit pura. Sed omnium malorum excitator, invidus hostis aderat aliquos de principibus stimulando, qui regi caeterisque suis dicebant filiis, hanc plurimam pecuniarum observasse multitudinem quam repraesentare debuisset. At illi, ut poscit amor insaciatus habendi, qui non parcit propriis pignoribus, reconditos thesaurorum cumulos, quos illa ecclesiis egenisque pro Christi nomine erogabat, illam proferre cogentes, huc illucque studiose quaerentes, exploratores discurrere per latera montium et ima collium saltusque silvarum iusserunt, ea perscrutando loca, per quae reginam [Col. 1319C] pecunias per monasteria transmittere putabant, et si quos aliquid preciosi ferentes invenerunt---nam ipsa Deo dilecta quae remanserant occulte ad manum Christi offerre satagebat---servos contumeliis affectos, quae portabantur vi rapientes, vacuos remiserunt. Quin et regni partem, quae in dotem ei contigerat, relinquere, monasterium petere, sacrum velamen suscipere, his aliisque quam pluribus injuriae compellebant stimulis. Quae cum per tanta affligeretur, sacrae non inmemor Scripturae, quae dicit: Quia per multas tribulationes oportet nos introire in regnum Dei (Act. XIV, 21), dotales dimittendo urbes patrimoniumque requirens, Aggeriensem cellam in occidentali regione adiit. Ibi nec minus consuetis perstabat in bonis operibus. Flagella vero multa [Col. 1319D] super Ottonem regem venerunt veluti matrem ulciscendo, retroversis victoriae triumphis aliisque rerum secundis [12 1Kb] . Nam grata sancti Spiritus requievit in Machtilda matre regis, et plurimam in Christo possedit dilectionem.

9. Videns autem rex, quia nichil, ut prius, prosperis [Col. 1320A] proficiebat, contristatus usque ad mortem timuit. Ingressa autem bonae memoriae regina Edith: Ne contristetur, ait, dominus meus rex, divinis enim correptus flagellis, quia matrem optimam de regno pepulisti quasi incognitam. Revocetur itaque sanctissima, regnumque, ut convenit, possideat prima. Audiens haec princeps, primum stupore, deinde repletus gaudio maximo, episcopos, praesides caeterosque honestos misit satellites dignissimam sui revocandi gratia matrem, se suaque impendens omnia, et ad quascunque conditiones luendi voluisset gratanter consentire, suae tantum utendi causa gratiae fatetur. Laeta ergo genitrix filii accipiens mandata, priora quasi obliviscendo, omni cum festinatione perfectionem itineris complens, Grona pervenit; [Col. 1320B] cui rex una cum conjuge obviam progrediens, pedibusque ejus prostratus, quidquid fecerat contrarium secundum matris placitum permutare promisit. At illa decoras lacrimas infusa per genas, filium amplectendo deosculabatur, suis id exigentibus peccatis contigisse testata. Nec mora, pacis ad reconciliationem satisfactione percepta, dotalem regni partem concessit. His igitur caritatis vinculis diu subsistentibus, contigit piam Edith reginam perpetuo victuram praesentem vitam excessisse [(12*) 1Kb] . (An. 946, Jan. 26).

10. Rex vero provectae jam aetatis ecclesias cellulasque simul cum matre construi fecit, pacem statuens, recte judicans, paternam in cunctis imitando pietatem. (An. 950, Nov. 22.) Interea ad aures [Col. 1320C] Ottonis regis fama pervolat Lodewigum [(13) 1Kb] , famosum regem Latinorum, obiisse, ejusque nobilissimam conjugem Adelheidam a quodam Berengario multis injuriis affligi regnum auferendo, ut ille sibi Italiam usurparet dominandam. Otto igitur rex, principum suasus consilio, rebus rite praeparatis comitatus sociis Latium adiens, reginam inde triumphali ereptam victoria, honorifice in suam transvexit patriam (An. 951.) Quibus legitime matrimonio copulatis [(14) 1Kb] regnumque providentibus filii nascuntur utriusque sexus pulcherrimi. Puellam quoque ab ava Machtild dictam rex tradidit in contubernium sanctimonalium in Quidilingaburgensi coenobio, suae implendo optimae matris voluntatem. Puerum vero Ottonem, patris nomine vocatum, primaevo adhuc [Col. 1320D] aetatis flore, genitore multum post vivente, in regem praeordinaverunt (An. 961, Mai. 26), de quo beata Machtildis spiritu prophetiae ante praedixerat. Nam quotiescunque regalis generabatur progenies, idque ad aures ejus pervenit, Deo gratias inquit. (An. 955.) Hujus autem pueri nativitatem nuncio dicente cum [Col. 1321A] audisset, genu in terram flexo, catervam Deo illic servientium convocans, imnidicis Deum laudare jussit signaque ecclesiae consonari, natum coelesti regi commendando parvulum, et ejus vitae optans prosperitatem inquit: Hic caeteris illustrior fama nobis aliquid praebiturus est insigne parentibus.

11. Nunc jam revertamur ad ejusdem bene gesta Machtildis, quae si per singula transcurreremus, inmensum legentibus edidissemus volumen, neque enim omnia comprehendi possunt, nec omnia latere patimur. Nam ejus animus Deo magis ac magis intentus, et de virtute proficiens in virtutem, monasteria augendo Palithi clericorum instituit catervam. Postea Quidilingaburgh in valle, ea disponente, alia succrevit fratrum congregatio, et in monte coenobium [Col. 1321B] sanctimonalium. Sed et aliud in propinquo loco Gerendod [(15) 1Kb] , plura quoque coenobia construxit; quae non solum per monasteria, ut diximus, Deo servientibus, sed cunctis extiterat pia indigentibus. Nam praeter cotidianam pauperum refectionem, bis in die collecta multitudine, quos regalibus refovebat cibis, semper diebus sabbatorum balneo parato pauperes et peregrinos recreari fecit, aliquando ipsa ingrediens, aliquando vero populum devitando suos intromittens sequaces, membra mulierum singula diluebat. Egredientibus inde non solum escas praebebat solitas, sed etiam vestium ministrabat adjumenta. Itaque non minus erat misericordiae usus, quam de plebe indigentium concursus, nec deerant qui peterent, nec deficiebat quod donaret. [Col. 1321C] Cum autem ipsa pransura erat, ter supra mensam cotidie omnigenorum allatis ferculorum deliciis, monasterio si aderat, nullum gustabat cibum priusquam christicolis omnia divisit; sin vero coenobio abfuit, languidis hospitibus sibique servientibus haec similiter jejuna porrexit. Illud nec praetereundum, ut quibuscunque erat locis, ignis non deficiebat per noctem, non solum in tectis sed etiam nudo sub aere omnibus ad utilitatem illic commorantibus. Moris quoque soliti haec sancta habebat femina, quotienscunque longum seu breve pergeret iter, candelas secum, singulis ut divideret oratoriis, et cibaria juxta currum deferre [13 1Kb] , ut indigentes per viam reficeret vel aegrotos. Si, quando [Col. 1321D] currum insidenti somnus irrepserat, ut fortasse quae noctis vigilias saepe exsomnis orando ducebat, indigentium quisquam obvius factus fuisset, sanctimonialis autem ante eam sedens nomine Ricburg, quae ipsius in ministerium praeelecta erat, si incaute aut ipsa dormitans, seu librum inspiciendo legeret, curam neglexit pauperis [14 1Kb] , eam non excitaret, regina statim expergefacta, salutiferis caram sequacem [Col. 1322A] verbis increpans, currum stare jussit, et cum qui transierat revocando procurabat pauperem. Quid plura? Virginalem propemodum, benefactis illis promerentibus, adquisierat palmam, nisi tantum secularibus vestium floresceret ornamentis. Nullus enim dies, nulla ferme hora eam a bonis ocio torpentem inveniebat operibus, festis quoque diebus lectioni vacans se occupabat aut ipsa legendo aut ab aliis audiendo, cotidianis vero diebus, quibus operari licet, orationi aut psalmodiae incumbens, ut semper solebat, manuum tamen instabat operibus. Si quando per totum diem diversis populorum circumclusa sermonibus, ut his evenit qui regno praesident terreno, hora saltem refectionis stans ante mensam aliquid opus faciebat, priusquam [15 1Kb] escam gustaret, [Col. 1322B] illud memorans ac dicens: Qui non vult operari, non manducet (II Thess. III, 10).

12. His actibus beatis occupatam in tantum divina provexit clementia, ut etiam Domino largiente miraculorum inclaruisset luce. Nam in Quidilingaburg civitate die quadam stans supra montis verticem, pauperum in valle vescentem conspexit turmam, minitrumque interrogavit, si panis pauperibus datus esset cum ceteris alimentis, et ille respondens dixit: Minime. Hinc quasi in dispensatorem irata, subito pane erepto, signo crucis manu impresso, Domini invocato nomine, ut ad omnia solebat, de alto projecit cacumine, qui per saxa volutatus et sepem, incolumis cujusdam pauperis pervenit in sinum, quod qui aderant videntes mirati sunt, divina id contigisse [Col. 1322C] testantes virtute. Fulgebat et alio in eadem civitate miraculo. Nam cum in ecclesia Deo holocaustum offerret devotissime [16 1Kb] , quaedam cervula domestica intra claustrum edomita, occulte ampullam, vas quoque vini, ut saepe in monasteriis assolet, subripiendo devoravit, quam praesentes obstupefacti feram caedendo, minando, manibus plaudendo requirere non valebant, donec digna Deo regina ori bestiae manu porrecta blandis verbis dixisset: Redde; nostrum est, quod tulisti. Illa dicto citius hanc quam hauserat revomuit ampullam. Quis dubitet supernum dominatorem ejus meritis feralem in humanum vertisse sensum? Plurima vero in ea operatus est Dominus, quae si per [17 1Kb] singula notari possent, miranda viderentur; [Col. 1322D] sed intrinsecus magis enituit virtutibus, quam forinsecus miraculorum signis.

13. Interea regem Ottonem papa [(16) 1Kb] Romam vocante, imperialem, ut credimus, Dei jussu accipere coronam, Italiam adipiscendi gratia petiit (An. 960), quam prius regina Adelbeid in dotem possederat. Filio igitur suo Ottoni regno tradito, ipse fortium pectorum viros secum tollendo ivit una cum conjuge, [Col. 1323A] et Christo duce excellentissimus victor Latium expugnavit, Berengariumque, qui regnum Latinorum usurpaverat, armis premens, captivum cum tota familia in Bawariorum regionem ducere jussit. Deinde augustus sancti Petri ad cathedram cum uxore coronatus (An. 964), Romanum tenens imperium, per Ausonias urbes summa potestate regnabat. His certe diebus quibus rex primum adiverat Italiam (An. 962, Febr. 2), ipsa ejus genitrix spe timoreque correpta, assiduis Deum pro filio interpellabat precibus, quo interim pro nati victoria singulari sacrificio fortissimum placaret bellatorem.

14. Haec animo sententia tractanti sedit in imo. Construxit etiam in Northusen coenobium, congregans sororum catervam pro sua suorumque salute [Col. 1323B] animarum et corporum, sui quoque nepotis Ottonis junioris consensu. Quod a fundamento construens, illius maximam semper materne gerebat curam inpendendo omne quicquid erat necessarium, dum in vita viveret praesenti. Cumque inperator devicto Latio in patriam reversus esset, Coloniam urbem petens [(17) 1Kb] , ubi frater ejus Bruno archiepiscopus praesidebat, matrem illuc cum rege filio pariter et pulchra virgine [(18) 1Kb] obviam sibi vocari praecepit. Venit et regina Gerburg, soror ejus, et tota regalis utriusque sexus progenies, amore se invicem videndi congregata, divina, ut confidimus, ita disponente clementia; nam post haec simul se non videbant, nec ulterius temporaliter videbantur. Sed et illa inclita mater Machtildis [Col. 1323C] regina, tantorum felix procerum partu, primum a caesare, deinde ab omnibus posteris honorifice suscepta, suos complexa laetatur vidisse nepotes, et maxime filium incolumem tali augustum venisse in gloria exultat Deo gratias agendo. Cui cuncta quae de monasterio interea fecerat ordine exposuit, vel quali angeretur timore, opus inceptum non posse perficere, orbatam sui post mortem relinquendo catervam, seque jam aetate maturam intulit, et aliorum curam ideo non gessisse, quia prius incepta [18 1Kb] nondum perfecta erant. Cui rex caritate Dei et proximi succensus, congratulando ejus meritis scire se dixit extitisse victorem, et ne tantos sibi fingeret metus, animum maternum dictis leniendo, [Col. 1323D] se superstite suisque posteris jurando promisit eidem coenobio nunquam deesse omnis subsidii solamen. Talibus dominam permulcens sermonibus, transeuntes in Saxonum regionem ad eandem Northusen devenerunt civitatem, et ad praefatum monasterium quicquid mater vel filius rex dederant addens, et ipse possessiones casta manu propria subsignata firmiter in perpetuum tradidit. Inde alias populum regendo peragrans urbes, aliquod tempus [Col. 1324A] in his morabatur regionibus (An. 966). Romam denuo [19 1Kb] petiit, filio simul assumto.

15. Adpropinquabat autem hora, cum Dominus electae suae famulae Machtildi temporalium laborum mercedem reddere destinaverat. Aegrotans igitur per anni circulum, casas et castella peragrabat, infirmitatem prout potuit occultans. Northusen adiit, et Ricburga fideli sua coram praesentata, quam praefato coenobio abbatissam praeesse fecerat, speratae causa fidei pauperculam bene procurandi catervam, ait ad illam: Sentio me morbo crescente jam recessuram, et vellem hoc loco sepeliri, ut filii mei erga vos major esset procuratio; sed scio [20 1Kb] hoc nullo modo consentiri, nam dominus noster Quidilingaburg requiescit Henricus. Quo ergo spes vestra tendenda est, [Col. 1324B] quo animus dirigendus? ad Deum namque. Plurima vero dans eis salutifera monita, deinde Quidilingaburg pervenit, ibi tandem nimia clade correpta, infirmata est usque ad obitum. Videns autem extremum inminere sibi diem, divini memor verbi, ubi dicitur: Vende omnia quae habes et da pauperibus, et veni, sequere me (Matth. IX, 21), omnem continuo divitiarum habundantiam quae restabat, episcopis, presbiteris atque indigentibus erogari et inter monasteria dividi praecepit, una tantum sibi relicta qua tegebatur veste, aliis duobus palliis, uno coccineo et alio lineo, quae ad sepulturam sibi servari jussit. Cumque frequentes confluerent populi divites et pauperes, nec quisquam indonatus abiret, adfuit et Willehelmus Mogontinus archiepiscopus, filius [Col. 1324C] Ottonis imperatoris. Ostium domus turbata mente ingrediens, ubi infirma jacebat domina, lacrimisque perfusus deflevit ituram; et si rationem ullam dolor admitteret, gaudere potius deberet, nam illa justorum gregi, ut speramus, in pace conjuncta quiescit. Quem ut vidit dolentem, ingemuit: Tibi, inquiens, commendo animam meam, commendo et destitutam Northusensem catervam, non solum a te procurandi, verum etiam inperatorem pro eis admonendi causa [21 1Kb] , quia neque adhuc opere profecto maximam inde prae ceteris curam gero coenobiis. Qui omnia quae petierat inpleturum se promisit. Praeter haec multa filio Ottoni mandata dedit portanda, sed in vanum quia ille regem ultra non vidit, nam modicum post vivens, [Col. 1324D] mortem subiit (An. 968 Mart. 2). Cujus exitum digna illa Christi famula vaticinando, quasi bene conscia, cum abiret, praedixit dicens: Est ne nobis aliquid quod Wilhelmo dari possit episcopo? Cui cum responderetur nichil esse, ait illa: Ubi sunt pallia, quae nostrae sepulturae jussimus observanda? Dentur haec, nam ille ad suum iter magis his opus habet. In nobis autem inplebitur, quod ore vulgi dicitur: »Parentes nuptialem vestem inveniunt et lugubrem.« Circumstantes [Col. 1325A] autem nescierunt ad quid hoc dixerat, putabant enim eum Mogonciam iturum. Sed nichil horum inperfectum praeteriit, quae sancta prophetaverat femina, neque de transitu episcopi, neque de vestium oblatione. Nam cum defuncta feretro inponeretur, venerunt nuncii filiae ejus reginae Gerburgis pallium ferentes auro intextum, quod suum dominique sui regis Henrici sepulcrum aptum erat ad cooperiendum. Quodam igitur die sabbati, quem semper bonis amaverat operibus, extremis supervenientibus, neptulam suam, inperatoris filiam, coenobii abbatissam ad se vocans, salutiferis insistendo monitis, piam et humilem, prudentem et cautam sibi commisso gregi studiose providere docuit; monasterium raro egredi, sacris mentem indulgere scripturis, et quae legeret [Col. 1325B] alias [22 1Kb] docere, quicquid vero alias monendo instimularet, ipsa prius omnibus relinquens exemplum bonis inpleret operibus. Quin etiam computarium, in quo erant nomina procerum scripta defunctorum, in manum ipsius dans, animam illi commendavit Heinrici nec non et suam, sed et omnium quorum ipsa memoriam recolebat fidelium. Novissime quoque Ricburg abbatissa Northusensis moesta processit, reginae pedes flens amplectendo: Cui nos, ait, spes nostri omnium et solamen, desolatas relinquis? At illa, oculis elevatis et manibus expansis: Summo, inquit, vos commendo pastori. Credo enim filium meum prioris haud inmemorem promissionis, dicentis, se superstite suisque posteris eidem nunquam solamen deesse coenobio; sin autem, vos ab hominibus relictae, [Col. 1325C] quia Deus in se sperantes non deserit, primum quaerite regnum Dei, et omnia adjicientur vobis (Luc. XII, 31). Deinde ad circumstantes conversa dixit: Bene agite, ciliciumque mihi subponite, me sursum versa, ut spiritus redeat ad Deum, caro vero redigatur in pulverem. His itaque omnibus juxta divinum ordinem dispositis, plena dierum et perfecta aetate, exemplum boni operis posteris relinquens, soboles suas atque ex eis videns nepotes usque in quartam generationem [(19) 1Kb] , Mactildis regina Deo et angelis spiritum [Col. 1325D] reddidit, migravitque ad Dominum 2 Idus Marcii in Quidilingaburg civitate (An. 968, Mart. 14), ibique in basilica sancti Servacii episcopi et confessoris honorifice [Col. 1326A] tradita sepulturae, juxta sepulcrum domini sui Heinrici requiescit.

16. Post cujus excessum legati scripta ferentes in Italiam ingressi sunt, ubi filius ejus Otto inperator rem publicam gubernabat Latio, vir omni pietate merito praedicandus, si ei vel diadema non legitime sed tumultuante milite inpositum repudiare [(20) 1Kb] , vel armis abstinere licuisset. Sed magnum inperium nec sine armis potuit teneri. Non tamen illum opes regni, nec inperii dignitas, non diadema, non purpura, Christi a famulatu divellere poterant. Huic palacium insidenti legati, ut diximus, introgressi, quo rex alto sedebat solio, et coram data copia fandi, epistolas aperiendo matrem ipsius obisse nunciarunt. Qua ille voce percepta totus excussus, facie [Col. 1326B] pallidus, lacrimis obortis uberrime flevit, materno illum excitante amore. Deinde omnia se inpleturum quae genitrix petierat affirmabat. Perfecit vero statim et aliqua Northusensi coenobio tradita parte matrimonii materni in occidentali regione. Misit et illuc privilegium a Romano papa datum, ut ipsa domina prius postulaverat. Sed aliquod in Ausonia [23 1Kb] tempus morabatur, donec filio suo Ottoni juniori de partibus Graeciae, augusti de palatio, regalis fuisset data conjux praeclara dicta nomine Theophanu cum innumeris thesaurorum divitiis [(21) 1Kb] (An. 972, Apr. 14). Et cum fecisset ambos imperiali decorari nomine [(22) 1Kb] , tunc demum conjuge simul comitante filioque pariter cum uxore, patriam Saxonum revisit [(23) 1Kb] . Paschali vero tempore ad urbem Quidilingaburg venit (An. [Col. 1326C] 973, Mart. 23), ubi patris fuerat ac matris sepulcrum, ibique honorifice susceptus, omni populo ei [24 1Kb] obviam congregato, sacratissimos illic permanebat dies. Inde jam egressus Mimilevum aegrotus pervenit [(24) 1Kb] (Mai. 6), ibique die quadam oratorium inductus et vespertinas laudes audiens, ut semper ecclesias Deique servitium diligebat, angelis suscipientibus emisit spiritum (Mai. 7). Igitur post ejus exitum Otto junior, filius ejus excellentissimus, regnum Latinorum possedit et Saxonum, quem paternae [Col. 1326D] avitaeque non imparem credimus virtutis praestante domino nostro Jesu Christo, qui vivit et regnat in omnia secula. Amen.




[Col. 1327]
EPISTOLA INEDITA MATHILDIS SUEVAE SORORIS GISLAE IMPERATRICIS ET AVIAE MATHILDIS TOSCANAE DATA ANNO 1027 AUT 1028 AD MISEGONEM II POLONIAE REGEM (Praefationis loco ad codicem Liturgicum Carolino-Alcuineum) ET COMMENTARIUS CRITICO-HISTORICO-EXEGETICUS IN EAM EPISTOLAM SIVE VINDICIAE QUATUOR PRIMORUM POLONIAE LATINO-CHRISTIANAE REGUM AUCTORE PHIL. ANT. DETHIERO PHILOSOPH. DOCTORE ET SOC. ANTIQUITATUM THURING. SAXON. SODAL AB EPIST. (Cum tab. aer. inc. et stemmatogr. Mathildina.) [250 Exemplaribus impressa.]
(Berolini apud Behrium, 1842.---Typis Haenelianis.)



PRAEFATIO

Quem publici juris nunc facio codicem, is olim non parvi momenti fuisse videtur, quum inter Slavos illinc, hinc Germanos; inter Christianos Graeco-Slavonicos ab Oriente, ab Occidente Christianos Latinos, de imperio mundi certamen pervicacissimum atque asperrimum armis dubiis, modo secundis, modo adversis, sed semper luctuosis atque funestis pugnaretur.

Discrimen illud cruentissimum inter gentes ac religiones per tot saecula raro dormiens sedatumque, nostris temporibus in dies crescit; discordia jam jam eruptura, atque bellis futura genitrix, omnium fere animos conflagratione sua rapit.

In edendo hoc apud Polonos monumento studii ritus latini in saeculo undecimo, quid facilius ac obtemperare vel adulari his illisve? Quid e contra difficilius ac servare eam animae tranquillitatem, sine qua recti quid consistere nequit?

Verum enimvero id scribenti non soli praecavendum sed legenti non minus. Veritatem puram---utinam sine errore!---nihilque nisi veritatem historicam quaesivit libelli auctor. Quae veritas rarissime ubicunque placere potest: attamen optimo cuique saepissime. Quodsi minor paginarum numerus lectori displicet, scriptor quidem non »sublimi tanget sidera vertice,« sed uterque laude digni esse videntur.

Scribebam Berolini mense Januario anni MDCCCXLII.



CAP. I.---Modus historiam tractandi.
[Col. 1327]

Inter omnes qui historiae student, jam satis constat, quae in priore medii aevi parte sit monumentorum coaevorum raritas; neminem fugit eo obscuriorem esse historiam populorum tunc viventium, quo [Col. 1328] longius hi abessent a luce christianae fidei, quippe quae tanquam fax non corda modo sed et artes liberales illuminat et fallaces ignorantiae tenebras fugat. Aurora quoque christiana, proh dolor! nubibus sanguine rubris obducta, nonnisi raris radiis coruscans, [Col. 1329A] terras, viros, facinora non illustrat, sed omnia hic splendentia illic horrentia vix oculis perspicacissimis dignoscenda praebet. Saepissime harioli conjectura eget.

Adde tamen aliud maximum, mea quidem sententia, veritatis in historia cognoscendae impedimentum: nempe omnes fere, qui historias scripserunt, re ipsa nolente volente, pro aris et focis sibi dimicandum esse censuerunt; qua re fit, ut idem facinus, prout hinc aut illinc tradatur, sibi dissimilius sit, quam color niger albo. , . Tolle, rabula, manus profanas a Sanctuario historiae, quam Deus ipse, ille omnium rerum moderator sapientissimus sic esse voluit; quam vel impune nemo unquam laesit, se Deo sapientiorem putans; non impune [Col. 1329B] dico, quippe quae non in libris modo, sed in vita ipsa vindex gravis, acer, immo cruentus semper extitit; eo cruentior etiam quo tardior. Ne quis mihi objiciat, nostris temporibus eos qui rebus praesint publicis hanc profanationem historiae, hanc pestem fovere, neque cuiquam licere memori esse Taciti verbis »Sine ira et studio:«---»Nos, Nos, consules, desumus!« Eo magis etiam Historia indignatur, scriptores ea, quae in sua manu sunt, falso studio, aut ira saepe ficta, deformare vel inquinare, legentiumque tempore et judicio abuti.

Licet exempla minime rara sint, tamen unum tibi offeram in Miceslao II (vel Misegone) Polonorum rege, quem ab indigenis et germanis tam diversimodo descriptum invenies, ut nihil fere de eo proferri [Col. 1329C] queat, cujus rei autorem non habeas.

Optimi quique nunc in historia investiganda ad monumenta ipsa recurrunt, diplomata coaeva ex archivis publicis ac privatis formica seduliores ad lucem producunt; hos acervos monumentorum undique collatorum alii explorant, componunt cum chronicis et traditionibus, et quae in his cum diplomatibus non consentiunt, tanquam suspecta, corrupta aut conficta respuunt. Cujus Rei optimum exemplum habemus in libro celeberrimo: Ranke, Jahrbücher der Sachsischen Kaiser. Videant tamen, ne ex Scylla in Charibdin abeant. Saepe enim in traditione modicillum quoddam spurcum est et tale esse facile probatur; num ideo tota illa traditio abjicienda [Col. 1329D] est? Si exempli gratia lex quaedam Romulea esse dicitur, et celeberrimus Niebuhrius Romulum regem in mythos abducit, an continuo eam legem non extitisse demonstratum est?

Nos in hac dissertatione saepe tentabimus, rejicientes quidem suspecta, conservare tamen eam partem traditionis quae vera videtur. Cur periculum fecerimus in primis regibus Christianae Poloniae, caput sequens declarabit.



CAP. II.---Liber liturgicus manuscriptus Caroli Magni et Alcuini describitur:

Cum ante hos aliquot annos, jussu venerabilis praepositi Fischeri, perlustrarem bibliothecam ecclesiae catholicae Sanctae Hedwigis Berolinensis, quae maximam partem constat ex libris Monasterii S. [Col. 1330A] Mariae de Nova-Cella (Neuenzelle apud Francofurtum ad Viadrum), a rege defuncto Friderico Wilhelmo tertio saecularisati; inveni librum manuscriptum membranaceum, foliorum octoginta trium, formae quadratae. Catalogus illorum librorum negligenter conscriptus haecce de hoc libro continet verba: »Ein lateinisches Manscript auf Pergament, dem Ansehn nach sehr alt, ohne Titel, mit gothischer Schrift, nach der Meinung des Abts Optatus Paul ein Chorgebetbuch.«

Quum diligentius inspicerem, statim vidi codicem majoris esse pretii.

In folio, ut nunc se habet, primo, legitur manu recentissima a fronte: »Ex bibliotheca Dñi Abbatis Monasterii B. V. Mariae de Nova-Cella.« Folio primo [Col. 1330B] verso et folio secundo a fronte legitur hymnus in archangelos S. Michaelem, Gabrielem, et Raphaelem, et in margine hymni Alleluia cum notulis cantandis. Scriptus esse videtur hic hymnus a manu recentiori quam quae in reliqua libri parte sunt. Nam litterae paullo inclinatae sunt, licet in notulis lineae desint et Gregoriana neumata, quae dicunt, esse videantur, cujus exemplum supra, in figura 2, habes ad versum: »Per quem letabunda perornatur machina mundi tota.«

Folium secundum versum et folium tertium a fronte, continent epistolam dedicatoriam, quae incipit cum verbis: »Domno M.« et de qua in hac dissertatione uberius agemus.

Folium tertium versum implet (v. Fig. 1.)) imago [Col. 1330C] picta principis cujusdam coronati, purpurati, solio insidentis, sinistra sceptrum gestantis, dextera vero accipientis librum, quem manibus velatis femina quaedam offert. Suprascriptos legimus minio pictos, litteris majusculis, hosce geminos versus Leoninos, i. e: Hexametros, quorum prius hemistichon eundem in fine sonum habet, quem posterius, id est, ut linguis vernaculis dicunt, rimam (Reim).


»Hunc librum Regi Mahthilt donat Misegoni;
Quam genuit clarus Suaevorum Dux Herimannus.«

Folio tandem quarto recto verus est libri titulus, minio pictus, litteris majusculis: »In Christi nomine incipit liber officiorum quem Romanum ordinem appellant.« In margine minusculis rubrica [Col. 1330D] additur: »De natale Dñi.«

Sequitur litteris majusculis cum initiali maxima ornatissimaque (v. Fig. 3.): »Sacratissima hujus »Diei Nativitas ideo dicitur! quod in ea natus est Christus.« et cet. Folio quinto verso exponitur dies festus: »de circumcisione Domini;« et sic in sequentibus omnes dies solemnes anni Christiani a Nativitate Domini usque ad festivitatem omnium Sanctorum (fol. 42) recensentur et ritus explicantur.

Folio 42 verso incipit ordo ad visitandum infirmum; folio 43 verso ordo defunctorum; folio 46 de gradibus ecclesiasticis; folio 48 qualiter episcopus ordinetur in Romana ecclesia; folio 53 ad 74 incipit brevis expositio missae; fol. 74 de Symbolo; fol 76 verso ad fol. 83 ex alio quodam libro transcripta [Col. 1331A] de sacris ordinibus et de vestibus sacerdotalibus.

Liber hic liturgicus maximam partem non ignotus est. Vulgo eum Pseudo-Alcuineum nominant. Typis jam exaratus est, licet mendose, in collectione Hittorpiana, et alibi. At desunt tamen multa in editis quae manuscriptus noster intacta offert. Quantum attinet ad autorem maximae hujus libri liturgici partis, demonstrare posse mihi videor, Carolum magnum et Alcuinum alteris curis eum composuisse. Sed de hac re alio loco agemus.

[Col. 1332A] Constat igitur hucusque librum nostrum manuscriptum esse exemplar ordinis liturgici ecclesiae Romanae, a Mathilde quadam, filia cujusdam Hermanni Ducis Suevorum, donatum regi cuidam Misegoni.

Redeamus ad epistolam dedicatoriam nostri exemplaris, quae nunc fortasse melius intelligi poterit. En eam ipsam hic typis expressam, verbotenus, cum mendis orthographicis et interpunctione intacta:





CAP. III.---Epistola dedicatoria Mathildis Suevae ad Misegonem regem.
[Col. 1331]

Domno M. [(1) 1Kb] virtutis verae cultori verissimo. regique invictissimo. M. [(1) 1Kb] suppremum in Christo gaudium. ac felicem super hoste triumphum. Quoniam tibi divina gratia regium nomen pariter et honorem concessit. arteque regnandi ad id necessaria honestissime ditavit! felici inceptu ut audivi. ipsi divinitati regni tui primitias devoto pectore consecrasti. Quis enim praedecessorum tuorum tantas erexit aecclesias? Quis in laudem dei totidem coadunavit linguas? cum in propria et in latina Deum digne venerari posses. in hoc tibi non satis. grecam superaddere maluisti. Haec et hujusmodi studia te si in finem perseveraveris. beatissimum praedicant. teque non adeo humano quam divino judicio electum. ad regendum populum sanctum Dei veracissime testantur. qui in judicio providus. in bonitate conspicuus. in universa morum honestate praeclarus haberis. viduis ut vir. orphanis ut pater. egenis et pauperibus incorruptus defensor ab omnibus comprobaris. non considerando personam pauperis. vel venerando vultum potentis. sed libra justitiae quae proponuntur cuncta examinas. Christi procul dubio militem cum beato Sebastiano sub regalis vestitus cultu ducis absconditum. Deo tantum ut restituas animas diabolica fraude deceptas. qui talentum tibi commissum reportare centuplicatum vehementer anhelas. auditurus beatam vocem qua dicitur. Euge serve bone et fidelis. et caetera. Paternis nempe exemplis ammonitus totus pene versaris in coelestibus. qui in illa mundi parte quam regis. quasi quidam fons et origo sanctae catholicae et apostolicae extitit fidei. Nam quos sancti praedicatores corrigere non poterant verbo! ille insecutus est ferro. compellens ad caenam dominicam barbaras ac ferocissimas nationes. Hunc autem librum ideo tibi direxi. nequid in divinis officiis incognitum fore tuae regiae dignitati. sciens te spiritali praerogativa preditum. procul dubio habere acceptum. In quo quid significent varietates quae per diversa tempora in eisdem recoluntur officiis. curiosus lector facile reperiet. Deus omnipotens cujus constitutione regali diademate coronatus es. ipse tibi spacium vitae palmamque victoriae largiendo. cunctis efficiat hostibus fortiorem. Ad velle vale.


CAP. IV.---De litterarum forma et interpunctione Msti.
[Col. 1331B]

Litterarum forma est nitidissima. In majusculis, quadratae et rectilineae latinae, mixtae sunt cum rotundioribus gothicis---(exempla talium litterarum in tabulae fig. 4. dedi.)---quod obtinet in litteris D, M, N, Q, A, C, U, L, R, E, H, I, T. et P. Rotundioris tantum formae B, F. K, X, Y et Z.

[Col. 1332B] Minuscularum autem formas offert liber eas quas fig. 5. incidendas curavi.

Siglae quam plurimae occurrunt; formas aliquot earum in fig. 6 habes, de quibus agam capite XXXII.

Ista litterarum mixtione, majuscularum formae quadratae, cum rotundis, praesertim utebantur saeculo undecimo post Christum natum; quamvis exempla saeculi praecedentis et insequentis, ea tamen rariora, [Col. 1333A] occurrunt. Neque id mirum; sensim sensimque formae mutantur, et veteris moris semper aliquid remanet et conservatur.

De interpunctione notandum, semper punctum inferiori loco positum nostram significare virgulam; virgulam vero directam paulo tamen ad dexteram inclinatam, suprapositam tali puncto (!) esse nostrum semicolon. Solo punctum superiori loco positum est colon nostrum. Quodsi infra hoc punctum virgula curvata additur (') maximam indicat interpunctionem nostro puncto comparandum. Interrogandi signum fere vulgare est.



CAP. V.---Syntaxis singularis exemplum.

Jam colligenda esse videntur, quae de Misegone hic dicuntur, ad personam ejus definiendam. Laus [Col. 1333B] ejus tanta est, ut adulatoris quiddam perpluat. At ne sic quidem omnia conservari possunt pro Misegone, modo accuratius passus epistolae inde a versu 21 ad 26 examinetur. Mira enim sed non inaudita vocum est Syntaxis; modo secunda verbi persona (regis), modo tertia occurrit (extitit), uno eodemque tenore. Neque tamen primo obtutu alia inesse videtur persona ac Misego. Dum ea volutarem, et nullo modo quadrare intelligerem, tandem mihi visus sum hujus singularis rei causam videre in audacissima structura quam grammatici Synesin nominant. Qua Synesi in versu 22do Pronomen relativum qui antecendens habet Patrem ex adjectivo Paternis supplendum; qua sola ratione omnia optime intelliguntur [Col. 1333C] et quadrant. Fortasse paternis pro patris positum est a correctore, qui non vidit post octo voces sequens relativum qui. Sic in Cicerone Brut. 29: ad senatoriam sententiam, cujus ille erat princeps in Liv. II. 53. Veiens bellum exortum, quibus in Caes. bell. Gall. I. 40. servili tumultu, quos cf. ib. Herzog.

Habemus igitur Misegonem quendam regem, cujus pater in Misegonis regno quasi quidam fons Christianae extitit fidei, et barbaras gentes ferro ad coenam dominicam compulerit.



CAP. VI.---De Misegone III, Polonorum duce.

Reges Misegones non occurrunt, nisi apud gentem Lechiticam. Dominis orthographia variat; Mieszko, Meszko, Miseco, Misego, Mesico, Misacho, Miczceslaus, [Col. 1334A] Miska immo et Miscio invenitur. Tres fuerunt omnino in Polonia principes hujus nominis; quorum tertius, cognomine Senex, hic nullo modo intelligi posse vel inde apparet, quod neque unquam rex nominatus sit, cujus rei certissima testimonia apud omnes scriptores exstant; neque pater ejus fons Christianae fidei in Polonia nuncupari possit; neque tandem ipse Misego III ulla laude dignus fuerit. Nam pater, antequam e vita discesserat, dividit regnum inter filios quinque, et Miesco secundogenitus Dux factus est a. 1139 regionis occidentalis (Gnesen, Posen, Kalisch et Pommeraniae). Gubernacula quidem totius Poloniae regenda accepit anno 1173, sed sub vero Ducis tantum titulo. Denique expulsus anno 1178, restitutus anno 1199, iterum ejectus [Col. 1334B] anno 1200, ultimo loco restitutus anno 1202, tandem defunctus anno 1205, singulare imbecillitatis dedit exemplum.



CAP. VII.---Misego Ie fontibus Polonorum.

Primus autem Misego, natus quidem anno 931, sed lumen terrae non vidisse, caecus enim extitisse, ideoque causam nominis eousque inauditi fuisse, a gentis illius scriptoribus traditur. Proceres enim ratos principem, oculorum lumine privatum, rempublicam gubernare non posse, et sic fore causam turbationum, quae polonice Mieszko, germanice Mischung, latine mixtio sonant, hoc ei indidisse nomen [(2) 1Kb] ; Septimo vero aetatis anno divinitus per miraculum lumen oculorum nactum esse [(3) 1Kb] , Patri Zemomislao, mortuo anno 964, successisse Misegonem [Col. 1334C] [(4) 1Kb] ; jam tunc aliquot inter Polonos, eosque non humili loco natos, Deum verum Christianorum coluisse [(5) 2Kb] ; nec tamen moram fuisse, quin omnes fere Slavorum gentes idolorum cultui renuntiarent; cui rei occasionem dedisse (ut alibi, sic apud Polonos,) foeminam quandam Christianam; Misegonem enim ducem (quem saepe regem nominant), ut tum, more gentis, licebat, uxoribus pluribus, (septem, numero diebus hebdomadae aequato, nominantur) usum esse, et nocturnales variasse vices; posteritate tamen caruisse; Christianum igitur quendam principi autorem fuisse, ut, repudiatis pellicibus, unam, eamque Christianum duceret uxorem; quare fore ut Deus ejus vota non irrita redderet; placuisse consilium [Col. 1335A] Principi; misisse procos ad Boleslaum fratricidam, Bohemiae ducem, qui ejus filiam, Dambrowkam formosissimam et Christianae fidei amantissimam, nomine ipsorum Ducis peterent in matrimonium; cui Dombrowkae non collibuisse nuptias inire, priusquam Poloni cum Duce Christianam suscepissent fidem; Misegonem igitur, annuentibus »baronis« vix miraculo motis, »cum universa gente Lechitica« antea baptizatum, dehinc anno 966 duxisse Dambrowkam [(6) 1Kb] ; omnia denique idola, jussu ducis fracta templaque combusta esse in tota ejus ditione, Deminico Laetare ante Nonas Martias anni insequentis; ita ut, miro modo, primo ictu, primo, ut ita dicam, oculorum principis nutu, ne minimo quidem vestigio relicto evanuerit idololatria; ab ipso [Col. 1335B] Misegone (vel Dambrowka) illico post sacrum ejus baptisma, omnes ecclesias et episcopatus Poloniae esse ordinatas, geminas metropoles Gneseniae et Cracoviae institutas, et his jure Metropolitico subjectos septem episcopos tum constitutos, Posnaniensem, Smogorzoviensem (postea Wratislaviensem), Kruszwiciensem (Wladislaviensem vel Leslaviensem), Plocensem, Culmensem, Lubucensem et Caminiecensem; ut de ecclesiis et monasteriis taceam. Nomimant episcopos et Cardinalem Aegidium episcopum Tusculanum, legatum apostolicum Johannis XIII [(7) 1Kb] , qui missus a summo Pontifice confirmasset episcopatus, cisque terminos posuisset, (cujus rei privilegia incendiis deleta esse) decima jam omnium frugum ecclesiis Misegonem assignasse, et Poloniae »Baronitatem« [Col. 1335C] in ecclesiis construendis fundandisque [(8) 1Kb] mores Principum aemulatam.



CAP. VIII.---De eodem Misegone I secundum fontes Germanos.

Haec vel talia ab autoribus Polonis memorantur de Misegone I; sed quum nemo eorum illis temporibus vixerit, et omnes sint saltem saeculis aliquot recentiores, eos traditione vaga fultos vel coeco patriae et ritus Romani amore ductos, suo quemque modo partem veritatis tacuisse, eamque deformasse, vel etiam pannum adfuisse censuerim.

Scriptores Germani hujus temporis, vel certe non ita multo post viventes, aliter depingunt Misegonem primum, et eo majore digni fide videntur, quod cum [Col. 1336A] iis unus alterve Polomorum antiquissimus Annalista consentiunt.

Narrant igitur Regem Miskam duabus vicibus proelio superatum fuisse a Wichmanno quodam, (Ottonis Magni propinquo quidem, sed, ob jurgia cum eodem, e Germania exule,) copias barbaras (Pommeranas vel alias) tum ducente [(9) 1Kb] . Ab ipso Gerone, orientalium Marchione Lusizi et Selpuli, Miseconem cum sibi subjectis, imperiali subditum esse ditioni anno 963, Thietmarus memorat [(10) 1Kb] . Sagacissimus Roepellius recte monet tunc temporis debellatam esse Slavorum gentem a Germanis, non finium modo imperii promovendorum causa sed et religionis Christianae propagandae [(11) 1Kb] . Secundo igitur post devictum Miseconem anno iidem ferunt, Dubrawkam, [Col. 1336B] Boleslai, fratris S. Wenceslai, filiam, (aut hujus Martyris sororem, ut habet Boguphalus [(12) 1Kb] , ei nupsisse anno 965; neque prius Miseconem cum parte Polonorum aqua baptismatis ablutum fuisse, quam anno insequenti; Jordanum quoque, primum Christianorum in hac regione antistitem, multum cum Polonis sudasse, dum eos ad supernae cultum vineae sedulus verbo et opere invitaret [(13) 1Kb] ; eundem Jordanum anno 968 esse ordinatum Posnaniensem, sive omnium Polonorum episcopum, et suffraganeum sedis archiepiscopalis Magdeburgicae, ab Ottone Magno eo ipso tempore erectae et fundatae [(14) 1Kb] , qua ecclesiastica et politica cum Ottonibus societate, supradictum inimicum Ottonis Wichmannum, et quibus praeesset barbaris paganis, hostes nactum esse [Col. 1336C] Miseconem; acriter pugnatum, barbaros fugatos et Wichmannum cecidisse [(15) 1Kb] . Degente autem Ottone Magno in Italia, inter Marchionem Udonem et Miseconem bellum ortum esse; superbiam enim victoris Udonis ne humilissimis quidem Miseconis artibus vinci potuisse [(16) 1Kb] ; proelio igitur cruentissimo germanos devictos poenam superbiae luisse, et Marchionem cum patre Ditmari solos vix fuga evasisse justam vindictam [(17) 1Kb] ; insequenti anno in Quedlinburgensi conventu adfuisse Ottonem, eoque confluxisse imperatoris edicto Polonorum Miseconem et Bohemorum Bolizlavum (II) duces [(18) 1Kb] , compositam litem, et ditatos muneribus reversos esse ad sua laetantes; mox, defuncto Ottone magno, eosdem [Col. 1337A] Du es ex partibus stetisse Henrici Rixosi, ducis Bavariae [(19) 1Kb] , qui, ut frater patruelis novi regis Ottonis secundi, secutus patris exemplum, quem constat cum fratre Ottone Magno saepe conflixisse, bellum civile movit, regnum affectans, et cognomine Rixosi dignus [(20) 1Kb] , affinitatem enim quandam intercessisse inter hos tres duces conjiciunt quidam, efficientes Boleslaum II. (fratrem Dambrowkae) uxorem habuisse Emmam Burgundicam, sororem Giselae uxoris Henrici Rixosi [(21) 1Kb] ; Henricum autem devictum ab Ottone secundo, custodiae episcopi Ultrajectini esse mandatum; mortuo tamen Ottone II. ad arma ruisse secunda vice, patruelis filio parvulo, Ottoni tertio, imperium erepturum; ad eum Quedlinburgi degentem, Miseconem et Mistui et Bolizlavum duces cum [Col. 1337B] ceteris ineffabilibus confluxisse, auxilium sibi deinceps ut regi et domino juramentis affirmantes [(22) 1Kb] . Henricum tamen paulo post armis spretis in pacem rediisse cum Ottone, secutos esse duces, et Misegonem se regi Ottoni dedisse [(23) 1Kb] ; defuncta vero jam tum Dubrawka (a. 977) [(24) 1Kb] Miseconem aliam duxisse uxorem, Odam filiam marchionis Dietrici, monialem et idcirco non sine maxima cleri nota [(25) 1Kb] , sed Deo hanc affinitatem volente; quum enim interim pagani Albim et Viadrum habitantes Christianos e sua regione expulissent, saepius eum socium extitisse Imperatoris vel Marchionum, et contra paganos pugnasse [(26) 1Kb] , denique senem mortuum esse anno 992, octavo Calendas Junias (25 Mai) [(27) 1Kb] .



CAP. IX.---Num Miseco primus rex potuerit nominari, et numquid sit Misego noster.
[Col. 1337C]

Neque Polodi neque Germani veritatem puram dixisse videntur; illi nullo modo, neque unquam Poloniam imperio Romanorum Germanico obstrictam fuisse; hi eam feudali ligamine obnoxiam ubique ostendunt [(28) 1Kb] .

Certe constat, Miseconem unum tantummodo Polonorum Posnaniensem instituisse episcopum; Polonos plerumque invitos, neque omnes Christianam fidem cum Duce accepisse; finitumos barbaros et paganos paratos fuisse ad pugnandum pro idolis et ad Christianis bellum inferendum. Egebat igitur Misego non minus auxilio Imperatoris, quam hic illius. Quid multa? Societas quaedam inita est majoris [Col. 1337D] cum minore, vaga quidem sed intima, quam Ottones [Col. 1338A] minus superbia imperatoriae dignitatis turbare gestiebant, quam Udo, aut alii marchiones [(29) 1Kb] .

Quam ob rem Widukindo simpliciter amicus Imperatoris nominatur (III. c. 69). Caeterum de dignitate Misegonis utrum, Rexne fuerit, an Dux, multa dicuntur. Plerumque Germani fontes eum ducem, sed quidam etiam regem nominant [(30) 1Kb] . Principes barbarorum saepe in medio aevo admodum negligenter vel duces vel reguli vel reges nominantur, saepissime tamen cum quadam hinc deprimendi illinc extollendi arrogantia. Optima latinitate Dux etiam male sonaret; nam sensus feudalis, quo Dux Domini jussu hereditario modo feudo praeest, omnino latinis alienus est, et in undecimo nostrae aerae seculo nondum tota sua vi invaluit. Mihi ea disputatio de lana caprina [Col. 1338B] esse videtur. Hic eam rem tetigisse sufficiat; quippe quam infra (Cap. XXXIV) uberius tractabimus. Utcunque erit, nemo infitias ibit, hunc Misegonem fuisse primum in Polonia principem Christianum, sensu ecclesiae latinae, neque igitur patrem ejus fontem Christianae fidei nominari posse a femina ecclesiae latinae fautrice.

Sequitur, id quod in codice nostro de patre Miseconis dicitur, nullo modo de Zemomislao intelligi posse; neque igitur filium ejus Miseconem I esse nostri manuscripti Misegonem.

Superest Misego secundus, cujus Patrem Bolizlavum revera fontem quendam fidei Christianae in hac regione fuisse, ordine docebimus.



CAP. X.---De Bolizlavo I patre Miseconis II. Totius Poloniae imperium obtinet; imperatori auxilia subministrat.
[Col. 1338C]

De Bolizlavo I et apud Polonos et apud Germanos scriptores, magis inter se convenientia traduntur, neque omnino discrepantia habent Ruthenorum scriptores. Qua re, quae constant, duce potissimum Roepellio [(31) 1Kb] , carptim narranda, neque tamen ea in quibus discrepant autores, praetereunda censemus.

Dambrowka Bohema Misegoni anno 967 filium pepererat, cui avunculi (avique?) materni nomen impositum est Bolizlavus, quod significat plurimum famosus [(32) 1Kb] . Hic patre adhuc vivente et septemdecim [Col. 1338D] tantum annos natus, derelicta prima uxore, [Col. 1339A] filia Marchionis Misniae Rigdagi [(33) 1Kb] , consobrinam Juditham, filiam Geisae regis Hungariae et Adelheidae materterae ipsius, duxit uxorem [(34) 1Kb] . Notum est Adelheidam illam simul cum fratre (Misegone I.) baptizatam fuisse, et nubendo Geisae Hungarorum principi anno 968 primam Christianae (latinae?) fidei semina si non in eam regionem, saltem ad stirpem Magiaricum attulisse [(35) 1Kb] . Tandem ex Juditha Bolizlavo natus erat filius anno 990, cui Bezprim vel Ottonis nomen inditum est [(36) 1Kb] ; alii vero eum fuisse Misegonem (II) narrant, avo exultante quod et nepotem vidisset, antequam e vita cederet [(37) 1Kb] .

Mortuum patrem anno 992 excepit Bolizlavus I, cujus regnum quatuor et triginta annorum vel gloriosissimum in Polonorum Annalibus extitit [(38) 1Kb] .

[Col. 1339B] Tenellas et fidei et potestatis primitias, a patre acceptas, auxit Bolizlavus, fines regni a Sala flumine usque ad Borysthenem; a Danubio usque ad mare Balticum promovendo; monasteria, ecclesias et episcopatus fundando, atque gladio comtemtores evangelii (ritusque latini?) adeundo. Nomen ejus tantum inter Polonos, quantum Caroli Magni in Occidente, ut maxima quaeque ab eo incepta, facta, perfecta finxerint [(39) 1Kb] . Virtutibus quoque et vitiis illi simillimus erat. Pater Misego moriens autor fuisse dicitur regni inter filios dividendi, Bolizlavum primogenitem et quos Oda perpererat, Mieceslaum Suantopolcum et Bolizlavum alterum, quae patris voluntas vana fuit. Certe non ultra tertium annum [Col. 1339C] fratribus germanis Bolizlavi contigit, ut regno fruerentur, quippe quos cum noverca, vel tum, vel antea, expulit [(40) 1Kb] . Quo tempore Ottoni III Imperatori auxiliarios tantum misit milites, ut pugnarent contra gentiles Slavos Havellanos, necdum ad imperium nec ad Christum reversos [(41) 1Kb] , seu quod ipsi immineret bellum a Wladimiro Russorum principe [(42) 1Kb] , seu quod nondum imperium totius Poloniae obtinuisset. Anno vero 995 domi nullum amplius timens bellum civile, ipse cum magno aderat exercitu; neque dubitari potest, quin Bolizlavo magna pars victoriae debeatur [(43) 1Kb] .



CAP. XI.---Bolizlavus I Pommeranos et fortasse Porussos superat.

In qua rebellione Slavi gentiles Havellani, etsi [Col. 1339D] fontes et monumenta tacent, quin proximis Pomeranis [Col. 1340A] et aliis barbaris, si non sociis aut foederatis, auxiliariis tamen usi sint, nullus dubito. Nam Normanni quoque tunc temporis (a. 994.) non modo littora Saxoniae et Frisiae depopulati sunt, sed etiam Albim et Weseram fluvios navibus ascendentes, licet Marte infenso, pugnaverunt [(44) 1Kb] .

Non mirum igitur a Bolizlavo illico post subactos Havellanos hostes et imperii et fidei, in ipsorum sedibus ferro esse petitos. Pomcranos certe continuo in suam redegit potestatem, et Reimberum quendam Colbergi episcopum constituit [(45) 1Kb] . De Porussis proximis---Gedaniam (Danzig) nominant---non satis liquet. Porussos vero trans Vistulam colentes, etiam tum victos esse multo minus constat, ut securius hic suspendeatur sententia. Si Helmoldus, [Col. 1340B] cujus testimonium in hac re maximi pretii est, de Porussis tantum dixisset, crediderim tunc Porussos (omnes) esse subactos; at quum et Russos adjungat, quibus notum est, Wladimiro magno senescente tantummodo (i. e. viginti fere annos post haec) a Polonis esse bellum illatum; id non concesserim. Adde quod in vita S. Adalberti urbs Gedania regna Boleslai dirimere dicitur, quod, quaeso, quomodo intelligi potest, si ea urbs in ditione Polonorum fuisset. Ipsum S. Adalberti martyrium docet vel minimam Bolizlavi apud eosdem fuisse auctoritatem. Nam si jam devicti fuissent Porussi vel in potestatem Polonorum redacti; episcopum quemdam Porussorum constituisset Bolizlavus, eodem quo Pommeranorum modo.



CAP. XII.---S. Adalberti vita et mors.
[Col. 1340C]

Res ipsa monere videtur, ut de S. Adalberto uberius agamus. Texte Dlugoszo, Bolizlavus Bohemus jam anno 973 aut 974, sorore Dambrowka id suadente, in arce Pragensi, cathedram latinam episcopalem fundaverat. Ad quam primus episcopus Ditmarus, vir religiosus et monasticam vitam ducens, natione Saxo, in Slavonica tamen lingua aliquantulum eruditus, eadem Ducissa Poloniae dirigente, promotus erat [(46) 1Kb] . Anno autem 981 Ditmarus, gravi morbo afflictus, se damnatum fore, quod et ipse dissolutius vixisset, et populus Bohemus ultro in desideriis et voluptatibus suis immersus esset, omnibus assistentibus inter moriendum declaraverat. [Col. 1340D] Adfuit et Adalbertus, Bohemus natione et lingua, [Col. 1341A] de nobilibus parentibus orsus, qui, paulo post Pragensis episcopus acclamatione cleri et populi electus est [(47) 1Kb] . Verbis praedecessoris correptus, omnibus deliciosis cibis et vestibus abjectis, noctu cilicio carnem amiciens, caput vero cinere aspergens, in alium hominem ex milite »delicato« mutatus, omnia quae habebat, in egenos, pupillos et viduas erogavit [(48) 1Kb] . Sed in populo tam barbaro ritus Slavonico-graeci amantissimo, nil verbis nil exemplis proficiebat Adalbertus, principiis Occidentis imbutus; pluribus nempe, ut aiunt, uxoribus Bohemi Christiani abutebantur; gentiles et sacrilegos ritus practicabant; subditos proprios, filios filiasque Christi charactere insignitos, Judaeis in servitutem vendebant; fora diebus Dominicis frequentabant; sepulturas [Col. 1341B] in profanis eligebant locis, et in contemptu habebant omnem correctionem ab episcopo adhibitam. Qua re ductus cathedram anno 989 deseruit vir sanctus, et, Hierosolymam invisurus, Romam petiit. Qua tamen in urbe mansit cum fratre---in Christo ut quidam volunt [(49) 1Kb] ---Gaudentio monasticam vitam colens [(50) 1Kb] . Bohemi propter Adalberti discessum in rabiem versi, in quinque fratres ejus, et germanis et latinis faventes, genusque et patriam, Lubic oppidum, se vertunt, incolas trucidant, et oppidum exurunt [(51) 1Kb] . Instante Moguntino archiepiscopo, cujus suffraganeus tunc erat Pragensis, et monente Pontifice maximo, Pragam cum Gaudentio et aliis viris piis anno 994 revertitur; sed iterum sedem relinquit et Hungariam petit, verbum Dei (id [Col. 1341C] est ritum latinum) ibi promoturus. Anno insequenti in Poloniam meare se accingit ad Bolizlavum I, apud quem jam alius, qui supererat, frater degebat; magno honore affectus [(52) 1Kb] , et Cracoviae aliquamdiu moratus, lingua Bohemica, quam incolae, ejusdem originis et Bohemis tum subditi, satis intelligebant, verbum Dei, id est liturgiam latinam, docebat et officium exsolvebat. Dehinc Guesneniam pergens, ibi fratrem reliquit Gaudentium, ut quidam volunt [(53) 1Kb] ; alii enim Gaudentium fidelem in omnibus rebus socium fuisse S. Adalberti tradunt [(54) 1Kb] .

Porussis veram fidem praedicaturus, nave a Bolizlavo donatus et 30 militibus stipatus, primum urbem Gedanie (Danzig) petivit, ubi magnus numerus [Col. 1341D] barbarorum sacra baptismatis unda ab eo lavatus est. Deinde, eadem quidem nave sed relicto praesidio, [Col. 1342A] orientalem adiit Porussiam, ubi post repulsas plurimas, sacrum Germanorum lucum profanans, ab idolorum sacerdote septem vulneribus affectus tandem diem obiit supremum prope Tenkitten, quod inter urbes Fischhausen et Pillau situm est, decimo Calendas Maias anni 997. Socii capti quidem, sed remissi [(55) 1Kb] . Corpus vero S. Martyris Bolizlavus I a Porussis emisse traditur. Addunt barbaros tantum argenti [(56) 1Kb] pondus postulasse, quanti esset Sancti corpus, et miraculo perleve id inventum [(57) 1Kb] . Corpus in Poloniam ingenti ecclesiasticorum et seculariorum multitudine stipatum relatum est, atque in urbe Gnesnensi maxima pompa depositum et honorificentissime sepultum. Ibi mox miraculorum operatione reliquiae martyris apud omnes Christianos [Col. 1342B] celebratae sunt [(58) 1Kb] .



CAP. XIII.---Chrobatia a Bolizlavo I subacta.

Bolizlavo Pio, Bohemorum duce, mortuo anno 999, filius Bolizlavus, cognomine Rufus, consobrinus [(59) 1Kb] nostri Bolizlavi Polonici ei succedit. Bolizlavus noster maternae forsan in regno Bohemico haereditatis vindicandae causa et capturus fructum seminis a Sancto Adalberto ibi sparsi, invadit Chrobatiam, capit Cracoviam regionis caput; in potestatem suam redigit Silesiae maximam partem, Moraviam, denique Slowakiam, Cracoviam novam regni sedem in medio finium constituturus suarum [(60) 1Kb] .

Fama Polonorum principis mox totam pervolat terram. Ejus affinitatem maximi tunc temporis petunt [Col. 1342C] reges. Sororem Sigridam in matrimonium dat Sueno, Danorum regi, qui Britanniam cepit, et cui genuit filium, Canutum Magnum, Danorum, Normanorum et Anglo-Saxonum regem [(61) 1Kb] .

Filia Bolizlavi, cujus nomen non memoratur, nubit Suatopluko, privigno Wladimiri Magni, regis Russorum nuperrime primi Normannorum in Russia ad fidem Christianam ritu Graeco conversi [(62) 1Kb] .



CAP. XIV.---Otto III Gnesenam venit. Archiepiscopi et episcopi ordinantur.

Otto III Imperator ea tempestate in Italia degens, miratus tantam et Sancti Adalberti et Bolizlavi famam gloriamque, cupiditate flagrat vel Adalberti [(63) 1Kb] , vel Bolizlavi [(64) 1Kb] vel utriusque invisendi [Col. 1342D] [(65) 1Kb] .

Sub finem anni 999 Roma profectus [(66) 1Kb] media [Col. 1343A] hieme in Poloniam advenit. Summis honoribus a Bolizlavo afficitur, et donis pretiosissimis honoratur [(67) 1Kb] . Cum Bolizlavo ille, aut cum illo Bolizlavus, aut tandem per utrosque Summus Pontifex, rem ecclesiasticam Poloniae sic ordinat, ut, invitis Magdeburgensi et Posnaniensi episcopis [(68) 1Kb] , nova sedes archiepiscopalis constitueretur Gnesenae [(69) 1Kb] , cum suffraganeis novis Cracoviensi [(70) 1Kb] , Breslaviensi [(71) 1Kb] atque nuperrime constituto Colbergiano [(72) 1Kb] . De episcopis Mazoviensi (Plocensi) et Lubuczensi non satis constat, utrum a Bolizlavo, an eo mortuo constituti sint [(73) 1Kb] .

Neque contempserim, ut Roepellius aliique fecerunt [(74) 1Kb] , eos, qui Bolizlavum tunc etiam ab imperatore regio nomine [(75) 1Kb] , regiis insignibus, id [Col. 1343B] est corona, lancea et gladio, esse honoratum [(76) 1Kb] ferunt, et ab eodem imperatore Rixam, filiam sororis Mathildae et Henrici, comitis Palatini Rheni, licet parvulam non in matrimonium ductam, sed desponsatam fuisse conjiciunt [(77) 1Kb] Misegoni, Bolizlavi filio.



CAP. XV.---Bolizlavus I Bohemiam occupat, Misniaeque Marcam.

Quibus rebus peractis, longa pace frui non valens, nova bella minus honesta Bolizlavus I parat. Mense Januario anni 1002 e vita decessit Imperator Otto III, qui Bolizlavo et Polonis, dum regnaret, amicissimus videbatur, nulla prole relicta; et Henricus Sanctus, Dux Bavariae, ultimus e mascula stirpe Henrici Rixosi et Giselae Burgundicae a magna [Col. 1343C] parte principum ecclesiasticorum et secularium rex Germaniae electus est; adversantibus tamen potentissimis aemulis, Hermanno, Duce Suevorum, de quo infra, et Eccardo Misniae Marchione, qui in itinere faciendo Poledae 2do Calendas Maias interfectus est [(78) 1Kb] . Nec mora; motibus civilibus turbatam Germaniam Bolizlavus cum exercitu ingenti adit, urbem Budissin capit, invadit Misniae marcam, [Col. 1344A] a marchione privatam; transit Albim, capit oppidum Strehlen, Misniam ipsam; omnem denique regionem ad Elsteram usque [(79) 1Kb] . Nihilominus Nono Calendas Augustas Merseburgum venit [(80) 1Kb] , ibique cum Henrico II in comitiis imperii pacem hac lege componit, ut Guncelinus quidem, frater Eccardi interfecti Bolizlavoque fide et nescio qua propinquitate conjunctus [(81) 1Kb] , Misniae fieret Marchio; omnes vero terras Transalbinas, Liutizi et Mielzini regiones, quorum caput Budissin quodammodo erat, Bolizlavo cederet [(82) 1Kb] . Neque tamen hoc foedere belli portae satis arctis compagibus clausae erant. Nam insidiis petitus, quum se domum reciperet Bolizlavus, iratus illico cum Henrico, Schweinfurtensi Marggravio, inivit societatem. Is electionem [Col. 1344B] Henrici regis omnibus modis curaverat, spe ducatum Bavariae per novum regem acquirendi ductus. Quum vero Rex Henrico Lucemburgensi, uxoris fratri, Bavariam traderet; spe frustratus Henricus Schweinfurtensis ad arma ruit, ut bellum civile movendo vi eriperet id quod sibi denegatum fuisset. Socius ejus et eam rebellionem fovens Bolizlavus, non tam regem debellaturus quam Germaniae sibi provinciam rapturus, totam Bohemiam in suam potestatem redigere parat. Neque in ea re minus astutia quam vi et crudelitate usus est. Dux enim ejus regionis Bolizlavus III, cognomine Rufus, tyrannidis superbia, Bohemos, tribus, quos regnavit, annis, sibi tam infensos reddiderat, ut anno 1002 ducatu ejiceretur. Frater ejus Wladiwoy [(83) 1Kb] [Col. 1344C] Bohemis magis acceptus, dux creatur Ratisbonae a rege Henrico [(84) 1Kb] .

Qui dux quum ineunti anno insequenti e vita cederet, Udalricus et Jaromirus, qui fratris Bolizlavi Rufi iram fuga in Germaniam vitaverant, a Bohemis vocantur, sed frustra. Ipse Bolizlavus I Chobry jam mense Januario cum ingenti Polonorum exercitu aderat Pragae; ibi restituit consobrinum Bolizlavum [Col. 1345A] Rufum, prorsus nihili faciens Bohemos, regemve Germaniae. Sub specie se id tantum voluisse, in patriam revertitur Polonus. Interea recuperata dignitate abutebatur Bolizlavus Rufus; plus justo saeviebat in sui infortunii autores. Quod Bohemi aegre ferentes eundem Polonum vocant, qui excoecato consobrino, sibimet ipsi eum ducatum, sub finem jam Februarii, capit, et Pragam secundam sui regni sedem constituere gestit [(85) 1Kb] . At Deo aliter placuit.



CAP. XVI.Bolizlavus I e Bohemia ejicitur. Lusatia amissa, sed recuperata. Pax facta.

Germaniae imminebat maxima a Polonis pernicies. Superbia elatus, Bolizlavus Chobri, quas Rex Henricus sibi cessurus erat, captas provincias spernit, [Col. 1345B] majora desiderans. Auxilia mittit Schweinfurtensi Henrico, et, Guncelinum sibi favere ratus, ipse Misniae Marchionatum mense Maio invadit; spe tamen sua frustratus, devastat eas regiones, et incolarum ingentem multitudinem in captivitatem rapit [(86) 1Kb] .

Tandem Henricus rex, devicto interea Schweinfurtensi marchione, et capto ejus castello Crusna (Creussen infra urbem Baireuth), sub finem hiemis (mense Februario) anni 1004 Thuringos et Saxones ducit contra Polonos; sed frigore et nive impeditus exercitus, terris Mizlaviae hinc inde vastatis, ipso mense Februario revertitur, et Marchionibus Albinis custodia finium mandatur a Rege [(87) 1Kb] . Vix ex Italia redux Henricus, ipsa illius anni aestate renovat [Col. 1345C] bellum. Simul ac in fines Bohemiae exercitus Germanorum venerat, Bohemi a Polonis deficiunt, et, recepto ipsorum Duce Jaromiro, mense Augusto Bolizlavum fugant. Henricus Rex, Praga relicta, mense Septembri Budissin occupat [(88) 1Kb] . Hiems intercepit quidem bellum; et anno tamen insequenti »Rex Henricus ira permanente contra Bolizlavum, reparato agmine, Poloniam ipsam accelerans, fugientem insequitur, suam quasi injuriam defensurus [(89) 1Kb] .« Viadrum transit prope Crossen oppidum; [Col. 1346A] et, quum ab urbe Posen abesset non amplius quam decem millia passuum, pax quaedam inita esse dicitur, cujus conditiones non bonas [(90) 1Kb] fuisse, vel ex eo conjici potest quod Thietmarus, secretarius Henrici, nullas posteritati reliquit [(91) 2Kb] . Fortasse induciae tantummodo factae sunt. Certe Rex Henricus cum exercitu reversus est in Germaniam; et Bolizlavus per aliquot annos cum finitumis Slavis foedus contra Germanos inire nisus est. Quibus de rebus a Luticiis et a Bohemorum duce Jaromiro certior factus Henricus, pacem vel inducias ruptum ad Bolizlavum misisse dicitur comitem Hermannum; idque inconsideratius quam promptius. Nam trans Rhenum eodem tempore Balduinus Barbatus, comes Flandriae debellandus erat. Qua re factum est, ut utrobique [Col. 1346B] regi res male cederent. Bolizlavus enim anno 1007, multitudine armatorum stipatus, Albim adit, omnem eam regionem Lusizi, Zara (Sorau) et Selpuli (Furstenwalde) in suam redegit potestatem, urbemque Budissin aliquantisper obsessam recuperavit [(92) 1Kb] . Simul in Germania bellum civile urit, non modo inter regem et proceres, sed et inter singulos marchiones. Guncelinus enim Misniae marchio et socius Bolizlavi, armis petit Hermannum, Lusatiae marchionem [(93) 1Kb] . Tandem anno 1010 in solemni principum Germaniae conventu, Merseburgi habito, Guncelinum Marchionatu privat Henricus Rex, et coadunatis Misniae et Lusatiae marchionatibus, unum Hermannum, adversarium Guncelini, praefecit [(94) 1Kb] . At rem miram! Bolizlavus astutus, de filia eidem Hermanno [Col. 1346C] tunc, vel paulo post in matrimonium danda egisse videtur.

Duobus annis insequentibus, bellum quidem renovatum; sed in priori Rex morbo afflictus est, et exercitus ejus oppidum Glogau frustra obsedit, pagos Diedesi (Crossen et Glogau) et Cilenzi (in Silesiae parte ad montem Zobtenberg) populatus, reversus est [(95) 1Kb] . In posteriori multo minus etiam perfecit, nam exercitus Germanus vix Albim transit: e contra Bolizlavus Dalmantiae (Meissen et [Col. 1347A] Strehlen) terminos occupavit, oppidum Libusuam expugnavit, et cum ingenti numero captivorum domum reversus est [(96) 1Kb] .

Tandem Bolizlavus ipse pacem a rege Henrico sibi expetivit. Bellum enim contra Wladimirium, principem Russorum, parabat; satis caute nunquam Bolizlavus una plures hostes debellavit. Misegonem igitur filium mittit Magdeburgum, ad regem, pacis incundae causa [(97) 1Kb] . Si Dlugoszius nullum alium habuit in hac re fontem, haec Misegonis legatio eum haud dubie movit, ut matrimonium Misegonis cum Rixa Palatina eo anno celebratum esse narraret [(98) 1Kb] . Bolizlavus ipse, postquam obsides sibi dati fuerant a rege Henrico, ad eum venit Merseburgum, et terris subactis sibi a Rege concessis teste Thietmaro: [Col. 1347B] »eidem se dedit« [(99) 1Kb] (Num ob has terras, ut Reges Angliae ob Normanniae ducatum se Francorum regibus quodammodo dederunt?) Qua re ad fidem perducta, Henricus Rex in Italiam secundo profectus est [(100) 1Kb] , et licet a rege jussus, nullos tamen Bolizlavus ei dedit aut misit auxiliarios [(101) 1Kb] .



CAP. XVII.---Bellum contra Wladimirum, Russorum principem magnum.

Parabat enim ipse Bolizlavus, ut diximus, bellum contra Wladimirum [(102) 1Kb] , cupidus liberandi filiam generumque Suatopulkonem et episcopum (latinum) Reinberum. Wladimirus enim vitricus, patruusque ac pater Suatopulkonis, eundem adoptaverat quidem, sed, quum hic non unus filiorum magni principis, sed ipse et solus princeps esse jure haereditatis [Col. 1347C] paternae niteretur, et fortasse ecclesiae quoque latinae studeret, a Wladimiro victus atque in vincla conjectus est. Bolizlavus igitur cum agmine Germanorum, Polonorum et Petzenegorum Russiam invadit, terras vastat; sed, lite exorta inter suos et Petzenegos, his trucidatis, domum se recepit cum suis [(103) 1Kb] .

Naruszewicz expeditionem contra Porussos factam esse putat anno 1014 [(104) 1Kb] . Equidem censeo, id omnino alienum esse a rebus, quae a Bolizlavo hoc anno actae sunt. Namque parasse magnam confoederationem omnium Slavonicae gentis nationum contra imperium traditur. Misego enim a patre eam ob rem missus est ad Udalricum, Bohemiae ducem, qui Jaromirum fratrem in ducatu exceperat. Bohemus [Col. 1347D] vero, imperio fidelis, Misegonem dolo cepit, atque Henrico, qui tum in Italia imperator coronabatur, tradidit [(105) 1Kb] . Bellum igitur simul Porussis inferendo [Col. 1348A] sibi tertium parasset Bolizlavus inimicum uno eodemque tempore; et Porussi insequenti anno, quum et Germani et Russi confoederati, Poloniam invaderent, occasione certe usi forent, libertatis sibi vindicandae, Polonos debellando. Neque anno 1015, quo Dlugoszius [(106) 1Kb] Porussos a Bolizlavo petitos esse censet, eadem de causa id fieri potuisse affirmaverim.



CAP. XVIII.---Bolizlavi bellum contra Imperatorem et Russos, foedere junctos. Pax cum Imperatore facta.

Quatuor sequentibus annis imminentia maxima pericula suam in rem feliciter vertit Bolizlavus, magna patrando facinora.

Etenim, Ardoino in Italia mortuo, Imperator omnibus [Col. 1348B] copiis Bolizlavum adire poterat; ut de morte Wladimiri taceam, qua in Russia Suatoplukoni, generi Bolizlavi, a fratre Germano minore Jaroslao bellum instabat. Bolizlavus, licet Paschali tempore vocatus ab Imperatore Merseburgum, maluit securus domi nuptias celebrare filiae cum Hermanno, Misniae Marchione Lusitiaeque, emtis principum germaniae Merseburgi convocatorum calculis. Revera Misego, captivus Bolizlavi filius, patri redditus est, postquam multa, nescimus quae, pollicitus erat [(107) 1Kb] . Imperator vero, tardius sibi os litum esse intelligens, et omnia quae speraverat irrita esse videns [(108) 1Kb] , illico exercitum conscribit; Saxones, Bohemi, Bavari, sed omnes singuli, contra Polonos ducti; octavo Idus Julias Viadrus quidem transmeatur [(109) 1Kb] , sed [Col. 1348C] imperator cum suo agmine a ceteris copiis seclusus, suorum de salute formidans, terga dedit, atque a Polonis in itinere misere lacessitus est [(110) 1Kb] . Anno igitur proximo (1016) Imperator Burgundicis et aliis rebus se dedit, ut haec omnia composita essent, antequam contra Bolizlavum, hostem et virtute et artibus et locorum situ potentissimum, novam, eamque magnam expeditionem susciperet. Interim ad Bolizlavum confugit gener Suatopluko, victus anno 1016 a fratre Jaroslao prope Liubitsch in ripa Borysthenis [(111) 1Kb] .

Ineunte anno 1017, tametsi hinc Imperator, illinc Jaroslaus, foedere conjuncti Poloniae imminebant, tamen Bolizlavus omnes pacis propositiones rejecit, seque loco, Scicciani (Scitzch prope Glogau) tum [Col. 1348D] manebat---cessurum pacis faciendae causa negavit [(112) 1Kb] . Imperator igitur exercitum ducit per Luticiam, et accersitis Bohemis, oppidum Glogau adit [Col. 1349A] pridie Nonas Augusti. Qua re fieri poterat, ut, patris jussu, Misego Bohemiam, praesidiis privatam, devastaret, et incolarum multitudinem in servitutem raperet. Frustra Germani oppidum Nemzi (Nimmtsch juxta fluvium Lohe inter Reichenbach et Ohlau) obsidunt, cujus praesidia inter obsidendum a Polonis augentur. Tandem Imperator misere diminutum exercitum domum reducit, confessus, Bolizlavum nec arte nec virtute vinci posse. Poloni victoria elati, Albim transmeant, et omnia usque Muldam populantur [(113) 1Kb] .



CAP. XIX.---Kiovia capta a Bolizlavo et urbes Tscherwenicae occupatae.

Neque Jaroslaus, Russorum princeps, facta in Poloniam incursione quidquam profecit aliud, nisi [Col. 1349B] quod proximo anno, pace inter Imperatorem et Bolizlavum Budissini (in Polonia ipsa) composita, et Oda, filia Eccardi I, Misniae marchionis, in matrimonium ducta, a victore cum ingenti agmine peteretur. Russi, ad Bugum flumen, clade accepta, terga dant. Poloni victores Suatopulkonem reducunt Kioviam, atque in solium collocant [(114) 1Kb] . Bolizlavum ipsum gladio, quem ab Ottone III acceperat, portam auream percussisse tradunt [(115) 1Kb] , sic, jactantem, se in eadem nocte sororem »regis« Jaroslai, Peredslavam, sibi dari prohibitam, corrupturum [(116) 1Kb] . Id »veteri fornicatori« [(117) 1Kb] licuit. Cepit enim decem e regia stirpe foeminas, Jaroslai novercam---(Annam fortasse Constantinopolitanam?)---uxorem, et octo sorores [(118) 1Kb] . Ensis ab incisione illa nomen [Col. 1349C] Sczczerbca accepisse dicitur, et sancte a Polonis ad coronandos reges Cracoviae conservatus est [(119) 1Kb] . Quum vero Poloni Kioviae victis nullo modo parcerent [(120) 1Kb] , mox et Suatopulko et Russi, id aegre ferentes, mucrone singulos perimunt. Bolizlavus igitur, sibi et suis consulens, ut sicariis se extraheret, domum iter vertit [(121) 1Kb] , spoliis onustus, duas sorores Jaroslai et multos captivos secum trahens. In itinere urbes, quas nominant Tscherwenicas---Chelm, Przemysl cet.---capit, Poloniaeque adjungit [(122) 1Kb] .



CAP. XX.---Bolizlavi I coronatio secundum quosdum, et mors. Posse Bolizlavum I quendam fontem etc. nominari.
[Col. 1350A]

Fuit hoc bellum ultimum sed gloriossissimum armis Polonorum sub Bolizlavo I. Septimo anno post (1025) e vita decessit decimo quinto ante Calendas Julias [(123) 1Kb] , postquam, ut quidam volunt [(124) 1Kb] , Rex coronatus et unctus fuerat. Nuntius de ea re ad summum Pontificem antea missus, captus esse dicitur ab excubiis vel speculatoribus imperatoris Henrici, sed per miraculum liberatus [(125) 1Kb] . Addere tantum lubet Bolizlavum fundasse Abbatias in Meseritz, in Tiniec aliasque; et monasterium in Ostrow [(126) 1Kb] .

Uberius autem de Bolizlavo egimus, non modo ut [Col. 1350B] luce clarius sit, eum fuisse patrem Misegonis nostri libri manuscripti, et posse revera fontem quendam fidei Christianae in Polonia nuncupari tot pontificatus latinos fundando [(127) 1Kb] , sed quo facilius possit disquisitio fieri de emolumento, quod ex nostra Mathildis epistola, obscurior pars ejus vitae capere possit.



CAP. XXI.---Misego II e Polonorum fontibus.

De Bolizlavi filio, Misegone II, ex diametro opposita apud scriptores feruntur.

Poloni ipsi inter se dissident. Omnes narrant, eum unicum Bolizlavi filium fuisse. Gallus, »eum militem,« ait, »probum fuisse, multaque gesta militaria, quae longum esset dicere, perpetrasse; hunc etiam propter patris invidiam vicinis omnibus [Col. 1350C] extitisse odiosum, nec, sicut pater ejus, vita vel moribus vel diviciis copiosum; dici etiam a Bohemicis in colloquio per tradicionem captum, et gentilia, ne gignere posset, corrigiis astrictum, quia Rex Boleslaus pater ejus similem eis injuriam fecisset, quando eorum ducem suumque avunculum excoecasset. De captione quidem eum exivisse, sed uxorem ulterius non cognovisse [(128) 1Kb] .« Alii eum pacis amantem neque tamen ignavum fuisse [(129) 1Kb] ; alii, eum, nimium verbis uxoris credulum, per desidiam amisisse provincias a patre occupatas [Col. 1351A] [(130) 1Kb] ; alii tandem uberius narrant, eum in magnatum conventu electum, et illico cum uxore unctum et coronatum fuisse [(131) 1Kb] »filium suum, jam aetatis annum septimum agentem, litteris applicasse et viros graves doctores adolescenti adhibuisse; hunc autem ex principum Poloniae sanguine primum deprehendi, qui doctrinam litterarum dolabro amplius nobilitaverit. Caeteros enim constare principes Poloniae in discenda litterarum scientia nusquam exercitatos fuisse [(132) 1Kb] .« Unus Dlugoszius, pejori fonte (vel male intellecto) usus, subjungit: »in ipso autem regnandi initio apparuisse eum tardum ingenio, hebetem animo, moribus quoque incultum, consilio ineptum, actione levem, ad res graves parum idoneum; eundem [Col. 1351B] abjectis prudentibus, aevo et natura grandaevis consiliariis, juvenum se, et levium hominum permississe consiliis [(133) 1Kb] .« Quo magis mirabitur lector eundem Dlugoszium narrantem cum aliis: »Misegonem primo regni anno, Russos, Praesidia Polonorum in arcibus obsidione prementes adiisse, et eorum insolentiam depressisse, principaliores etiam Russorum cepisse, et captivos Cracoviam misisse tanquam obsides [(134) 1Kb] .« Interim Bretislaum, filium ducis Bohemorum Udalrici ex agresti foemina Bozena, adolescentem ferocem et impigrum [(135) 1Kb] . Moraviam anno 1028 invasisse, arces praesidiis Polonicis instructas obsidione cinxisse et cepisse [(136) 1Kb] , tandem a Misegone ductum quidem esse exercitum in Moraviam; sed alienatos [Col. 1351C] Moravos subigere non valentem, ultum tantummodo esse defectionem, suburbanas comburendo civitates, omnia vastando, et praedam multam pecoris aliorumque spoliorum secum domum vehendo [(137) 1Kb] . Malum exemplum defectionis imitatos esse praefectos provinciarum ad Albim a Bohemiae finibus usque ad mare sitarum [(138) 1Kb] . Pomeranos vero, idem tentantes, a magno Misegonis exercitu petitos esse atque superatos, socias vires jungentibus tribus filiis Regis Hungariae Sancti Stephani, Andrea, Bela Leventaque; filiam quoque dedisse in matrimonium huic Belae Misegonem, universumque censum Pommeranicum [Col. 1352A] ad tenendum statum ducalem sibi assignasse [(139) 1Kb] ; cujus rei, secundum alios, certamen singulare inter Belam tyrannumque Pommeranum causam fuisse [(140) 1Kb] . Anno insequente (1033) Misegonem otio et quiete marcessere, quam armis occupari maluisse, in luxum insuper et carnales illecebras, »ut aliquorum haberet assertio,« diffluens, jus matrimoniale, regiumque nomen, pellicum contagione foedasse [(141) 1Kb] , »famam fuscam, et truncam sibi fecisse apud proprios et exteros tenacitatis et suapte innatae, et a consorte regina Rikscha nutritae, obscuritatem [(142) 1Kb] .«---»Grave itaque proceribus visum esse pondus, Misegonem regia quidem dignitate splendere, sed morum et virtutum regiarum non habere »lampadem« et ex muliebri [Col. 1352B] pendere arbitrio [(143) 1Kb] ;« tandem in dementiam incidisse [(144) 1Kb] , atque post tres menses mortuum esse, sepultumque Posnaniae anno 1034 [(145) 1Kb] .



CAP. XXII.---Quid Roepellius de Misegone ex Polonorum fontibus censeat.

Roepellius ea omnia, quae Poloni de Misegone II narrant, spernit, eosque nil veri de hoc rege scire censet [(146) 1Kb] . Qua in re judex nimis severus est. Si Misegonem plurimis Polonorum, neque dum viveret, neque post obitum, placuisse dixisset; ideoque Polonos scriptores alia tacuisse, alia addidisse, plurima vero alio traxisse; veritati proximum fuisse concederem Roepellium. At sibi non sufficit, omnem fidem Polonis in hoc rege negasse, addit quoque Germanos fontes, praesertim Thietmarum, nunquam [Col. 1352C] peccare, neque errore, neque culpa; immo nullam rem unquam tacere [(147) 1Kb] . Nemo certe inficias ibit, Thietmarum facile primum locum inter historiae scriptores sui aevi obtinere; at infra videbimus, eum non »sine ira et studio« narrasse. Germanis fere idem accidit, quod Polonis; sed, ut fit, in rebus secundis verbosiores sumus, quam in rebus adversis. Roepellius igitur ex Germanis potissimum fontibus, monumentis atque autoribus haecce de Misegone II tradit [(148) 1Kb] :



CAP. XXIII.---Misego II e Germanorum fontibus.

Bolizlavum Chrobry tres filios habuisse, Bezprim, [Col. 1353A] (qui et Otto), Misegonem et Dobremium [(149) 1Kb] ; Misegonem privasse fratres regni parte, et regium nomen forte arripuisse [(150) 1Kb] anno 1025; exulasse Ottonem ad avunculum Sm Stephanum, Hungariae regem [(151) 1Kb] ; quem sibi, non sororis filio, Slowakiam et partem Moraviae occupasse; quae nihili fecisse »tyrannum« Poloniae, sed potius cum magno suorum exercitu marcas devastasse [(152) 1Kb] , a novo Germanorum imperatore Conrado »verbis et minis« forte regiam ob dignitatem usurpatam lacessitum [(153) 1Kb] . Proximo anno (1029) imperatorem ingenti cum Germanorum agmine, ultum Polonorum devastationes, eorum fines invasisse, sed oppido Budissin frustra obsesso, copias domum reduxisse [(154) 1Kb] , dum Bretislaus, filius Ducis Bohemorum, [Col. 1353B] totam Moraviam, et Polonis et Hungaris, eriperet [(155) 1Kb] , ejusque defensionem inde ab anno 1029 curae daret castellano cuidam Bohemo, in castello Gradez (prope Troppau) [(156) 1Kb] . Neque hanc provinciam amissam flocci fecisse Misegonem; sed anno 1030, mortuo Ditmaro, Lusatiae Marchione, dum Imperator Hungaris bellum inferret, Regem Polonorum cum ingenti exercitu, duce Udone, filio Marchionis defuncti, Albim transisse, totamque regionem ferro atque igne devastasse, et 10,000 captivorum in Poloniam abduxisse [(157) 1Kb] .

[Col. 1354A] Quibus rebus adductum Imperatorem, ut, pace cum Hungaris inita, bellum pararet, et marcas ulturus, et Poloniam Ottoni Polono restituturus, Ottonem cum copiis suis hinc, illinc Imperatorem cum Saxonibus adiisse Poloniam; neque Russos Poloniae praedandae defuisse; Misegonem et bellum civile et contra Germanos Russosque sustinere non valentem, praeoptavisse pacem ab Imperatore emere, Lusatiam atque omnem praedam reddendo [(158) 1Kb] , nihil tamen ea re lucratum esse; Jaroslaum enim regem Russorum, Bugum flumen transmeasse, urbes Tscherwenicas et oppidum Belz cepisse; Misegonem ipsum a fratre superatum ad Udalricum Bohemum confugisse [(159) 1Kb] , Ottonem autem Imperatoris gratiam emisse reddendo, regiam [Col. 1354B] coronam et insignia [(160) 1Kb] . Anno autem insequenti (1032) Ottonem a Polonis interfectum esse ob tyrannidem, et Misegonem revocatum, se Nonis Juliis Merseburgi dedisse Imperatori [(161) 1Kb] . Quae tum sibi reddita fuerint vel non reddita, obscurius a scriptoribus narrantur [(162) 2Kb] . E fontibus Polonis Roepellius addit, Pommeranos rebellantes, superatos esse, Belaeque generi Pommeraniae tributum concessum esse a Misegone [(163) 1Kb] ; sed ea omnia suspecta esse, Roepellius monet [(164) 1Kb] , defunctum denique esse Misegonem anno 1034.



CAP. XXIV.---De Rixa et Casimiro, et quae de aliis Misegonis II filiis narrantur.
[Col. 1355A]

Res ipsa monere videtur, ut, quae ab iisdem de uxore Misegonis II et de ejus prole tradantur, obiter tangamus, ne quid desit in judicio vero de hoc scriptorum chamaeleonte.

Est vetus quaedam traditio de pellice vel alia Misegonis uxore cum Rixa non confundenda [(165) 3Kb] . Duo quoque nomina conservantur, alterum Judithae [(166) 1Kb] , alterum Rixae [(167) 1Kb] ; ut missa faciam, quae errore quorumdam, vel ex usu illorum temporum, de sorore Ottonis III [(168) 1Kb] , pro sororis vel fratris filia [(169) 1Kb] , narrantur: desponsatam esse unam alteramve jam ab Ottone III, cum Gnesenae esset anno 1000 [(170) 1Kb] , ductam vero anno 1013, et [Col. 1355B] genuisse Casimirum anno 1015 [(171) 1Kb] .

Misegonis primogenito, seu e Rixa, seu ex alia femina, avi Bolizlavi nomen datum esse [(172) 1Kb] , secundo autem Casimiri; filiam quamdam Misegonis nupsisse Belae, jam supra monuimus.

[Col. 1356A] Vix patre mortuo, inter fratres de regno litem exortam esse [(173) 1Kb] ; matrem Rixam regnasse pro Casimiro, ut multi volunt, parvulo [(174) 1Kb] , vel immaturo [(175) 1Kb] , ut alii tamen volunt, viginti jam annos nato [(176) 1Kb] ; sed nimis favisse Germanis [(177) 1Kb] , quos secum duxerat, certe Polonis displicuisse [(178) 1Kb] , hinc eam expulsam esse [(179) 1Kb] , mox quoque filium [(180) 1Kb] ; hunc primo Hungariam petiisse [(181) 1Kb] , ut alii vero volunt, filium simul cum matre anno 1036 exulasse [(182) 1Kb] , utrosque in Germaniam confugisse [(183) 1Kb] ; matrem geminas Poloniae coronas abstulisse et thesaurum regium exhausisse [(184) 1Kb] ; praedia in Germania emisse [(185) 1Kb] , filium jam in patriae monasteriis litteris, idque primum inter Poloniae principes [(186) 1Kb] , imbutum [(187) 1Kb] , ibi eamdem [Col. 1356B] vitam monasticam coluisse [(188) 1Kb] , et, ut quibusdam placet, in Galliam, primo Parisios, annis 1038---49 ivisse, dehinc ad Stum Romualdum in Italia, vota monastica in monasterio Clugnacensi professurus [(189) 2Kb] ; interea fratrem Boleslaum regnasse, sed [Col. 1357A] propter saevitiam male vitam terminasse, ideoque non inter Poloniae principes relatum esse [(190) 1Kb] . Sic non modo bella civilia anno 1037 orta esse [(191) 1Kb] , quippe a Christianis gentiles [(192) 1Kb] , rustici a magnatibus, a liberis servi [(193) 1Kb] , a gente gens deficeret [(194) 1Kb] , divina ac humana omnia miscerentur, et, juxta vulgo tritum sermonem, gamma betam persequeretur; sed etiam ab hostibus externis Poloniam misere vastatam esse [(195) 1Kb] ; Bretislaum enim, qui patri in ducatu Bohemiae anno 1037 successerat, Wratislaviam et Posnaniam cepisse anno 1038---1039, omnia vastando, immo vel templum Gnesenae despoliasse atque abstulisse cum multis aliis rebus ingentem crucem auream trecentarum librarum, corpora quoque Sanctorum Adalberti, Gaudentii et [Col. 1357B] quinque sociorum transportasse Pragam, cum multitudine captivorum [(196) 1Kb] ; Jaroslaum similia anno 1038 ab Oriente fecisse [(197) 1Kb] ; denique anno 1037 Maslaum quendam, subpincernam Misegonis [(198) 1Kb] , fultum Porussis, Jaczwingis (Lithuanicis), Pomeranis [(199) 1Kb] , gentili et servorum in Polonia factione [(200) 1Kb] regem vel principem Mazoviae extitisse [(201) 1Kb] .

[Col. 1358A] Sic infortunium patriae anno 1040 meliora docuisse Polonos, eosque per legatos a summo Pontifice Benedicto IX [(202) 1Kb] veniam impetrasse Casimiri e monasterio Clugnacensi in solium Poloniae reducendi [(203) 1Kb] , atque ob eam gratiam denarium pro unoquoque capite in annum Sto Petro promissum esse [(204) 1Kb] , seu, ut singularis traditio a Kadlubekio servata vult, Casimirum e monasterio Polono vocatum esse [(205) 1Kb] . Plurimi tamen narrant, eum auxiliariis Germanis stipatum jussu Imperatoris, qui et coronas reddidisset [(206) 1Kb] , in patriam reductum [(207) 1Kb] , ibique anno 1041 coronatum [(208) 1Kb] . Deinde, pace cum Jaroslao composita, ejus sororem Mariam (vel Dobrogneivam) a Casimiro in matrimonium ductam esse eodem anno [(209) 1Kb] , postquam haec ritum Graecum [Col. 1358B] abdicasset [(210) 1Kb] ; Casimirum autem anno 1042 et 1043 duobus cruentissimis proeliis devixisse Mazlaum [(211) 1Kb] , auxiliantibus Russis [(212) 1Kb] ; victum quoque non sine derisione a Getis (Porussis) patibulo affixum esse [(213) 1Kb] , et Getas se Polonis dedisse. Neque aliter nisi per gratiam et expeditiones ter repetitas Imperatoris Henrici III provincias recuperatas esse, quas Bretislaus occupaverat [(214) 1Kb] , [Col. 1359A] sed tributarias Bohemis mansisse [(215) 1Kb] . Rixam fundasse monasteria Sti Kiliani in Saalfeld [(216) 1Kb] , et a fundamentis noviter extruxisse Brunwilerense Sti Petri et Nicolai, erexisse etiam capellam in Clotten [(217) 1Kb] , defunctam tandem esse anno 1063 Saalfeldiae [(218) 1Kb] , et sepultam Coloniae [(219) 1Kb] . Finem regni Casimiri felicem fuisse, fundasse vel restituisse monasteria Tiniec [(220) 1Kb] et Lubusense (Leubus) ad Oderam in Silesia [(221) 1Kb] . Hungaros anno 1048 rebellantes revocasse duos fratres Andream et Leventham [(222) 1Kb] , hos promisisse paganismum (ritum Slavonico-graecum?) se toleraturos [(223) 1Kb] , Andream quidem catholicum extitisse, Leventham vero idololatram (Graecum?) [(224) 1Kb] ; Belam eodem vocatum esse a fratre anno 1050 [(225) 1Kb] . Casimirum, quod [Col. 1359B] Andreae regis novi Hungariae partes enixius promovisset, Imperatorem hostem nacturum fuisse, ni per legatos ejus indignationem deprecando sedasset [(226) 1Kb] , denique translato vel reducto [(227) 1Kb] episcopatu Byczynensi (v. Smogorzoniensi) Wratislaviam anno 1052 [(228) 1Kb] , defunctum esse Casimirum anno 1058, et sepultum in Posnaniensi cathedrali ecclesia [(229) 1Kb] .



CAP. XXV.---Ad Misegonem II revera scriptum esse nostrum librum anno, ut videtur, 1027.

Licet ea, quae de Misegone II attuli, diversissima et inter se pugnantia sint, tamen lectori suspicionem injecisse glorior, posse illa maximam partem inter se conciliari. Id tentare operae pretium quidem est; at melius infra fiet, postquam et nostram epistolam illuc pertinere demonstravimus investigando et a quo [Col. 1359C] scripta sit. Satis tamen perspicuum est, huncce Misegonem secundum dici posse, ut habet nostra epistola linea 4ta, initio regni felicem fuisse. Nam, etiamsi de magno ecclesiarum fundatarum numero proprie illic agi videtur, absurdum foret, si eum tanquam felicem praedicaret Mathildis, post cladem acceptam vel provinciam ab hostibus captam, vel tandem post marcas Germanicas devastatas et Germanos in servitutem abductos. Majus obstaculum in illo magno ecclesiarum numero inesse videtur, si initio regni epistolam scriptam esse statuimus. Fuge [Col. 1360A] tamen credere illud tanti esse. Patre vivente et rebus bellicis occupato, poterat Misego et pia ejus uxor beata Rixa, cujus frater Hermannus cognomine Pius archiepiscopus Coloniensis fuit, et cujus sex sorores monasticam amplexae erant vitam [(230) 1Kb] , plurimas jam erexisse. Caeterum id ipsum, pro fide et pietate Christiana, studium in Misegone et in Rixa praecipua videtur causa eorum infortunii. Sed de hac re infra.

Nihil igitur obstat, quo minus hunc librum initio regni Misegonis II circiter anno 1027 post Christum natum, conscriptum esse statuamus.



CAP. XXVI.---De Mathildis patre Hermanno. Numquid Hermannus primus, tertiusve, an quartus?

Superest ut de Mathildi, filia Hermanni ducis Suaevorum, [Col. 1360B] videamus.

Talem nullibi in monumentis occurrere satis certam et expressam libri genealogici demonstrant. Quamvis haec quaestio jam a duobus celeberrimis Koelero et Peslero tractata est, eam tamen, quia multa obscurius ibi exponuntur vel etiam missa relinquuntur, hic repetendam censeo.

Ut tres apud Polonos Misegones, sic quatuor Hermanni, Suaevorum duces, celebrantur. Liber noster manuscriptus nil addit praeter cum clarum fuisse. Videamus igitur, de quo hoc potissimum dici possit.

Hermannum primum, quem quidam generis indagatores e stirpe Franconica esse conjiciunt (sed nullo satis certo testimonio), patruelem fuisse affirmant [Col. 1360C] regis Conradi primi. Is igitur, Burchardo primo, duce Suevorum a. 925 defuncto, Thietbergam ejus viduam, in matrimonium ducendo, Ducatui Suevorum ab anno 926 ad annum 949 praefuit. Ex Thietberga tres genuit filias, quarum una, nomine Ida, nubendo Luitholfo, filio primogenito Ottonis Magni et Editae Anglicanae, causa fuit ducatus in maritum transferendi. De duabus ejus sororibus monumenta tacent. Caeterum filias natas circiter anno 930 post saeculum adhuc vixisse et libri nostri conscribendi autores extitisse nemo sanus efficiet [(231) 1Kb] .

[Col. 1361A] Hermannus autem secundus pater fuit Hermanni tertii [(232) 1Kb] , et per filiam Ciselam (imperatricem) avus Hermanni quarti. De quibus agemus , .

Hermannus igitur quartus, ab Ernesto I, e gente Austriaca-Babenbergensi satus [(233) 1Kb] dux erat Suevorum ab anno 1030 [(234) 1Kb] , et peste absumptus est in Italia anno 1038 [(235) 1Kb] , vix 24 annos natus [(236) 1Kb] , et matrimonio cum filia Maginfredi, Italiae Marchionis, aliquot ante annos initio (a. 1036) [(237) 1Kb] . Is neque clarus dici potest, neque filiam habere potuit, quae jam anno 1027 nostrum librum scripsisset. Praeterea nulli ejus liberi memorantur, et post ejus mortem, ducis Suevorum honor ad Franconicam transit stirpem, et Henricus (III), Conradi (II) Imperatoris [Col. 1361B] et ejusdem Giselae filius, anno 1038 dux creatus est Suevorum.

Hermannus vero tertius multo etiam minus pater nostrae Mathildis fuisse potest. Regnavit ille filius Hermanni II ab anno 1004 [(238) 1Kb] ad annum 1012 [(239) 1Kb] , quo anno defunctus est, idque nullo matrimonio inito et .



CAP. XXVII.---De Hermanno II Suevorum duce ejusque uxore Gerberga.

Apparet jam ex his, nullum relinqui Hermannum, Suevorum Ducem, patrem nostrae Mathildis, nisi Hermannum secundum.

Qui septem per annos Dux Suevis praefuit ab anno 997 [(240) 1Kb] ad annum 1004 [(241) 1Kb] . De genere ejus sub judice lis est, aliis affirmantibus, eum filium esse [Col. 1361C] Ottonis, Sueviae et Bavariae Ducis, nepotem Luitholfi Sueviae Ducis, atque Ottonis Magni pronepotem [(242) 1Kb] ; aliis vero eum nepotem esse Udonis comitis Francorum et fratris Hermanni I, Suevorum Ducis [(243) 1Kb] ; aliis tandem obscuri eum generis esse [(244) 1Kb] .

[Col. 1362A] Genus igitur ipsius non satis liquet, at uxoris tamen Gerbergae eo magis celebratur [(245) 1Kb] . Illis vero temporibus, quo in dignitatibus apud viros jus hereditiarum nondum satis firmum erat, eo major erat foeminarum et potentia et ambitio et hereditaria arrogantia; ita, ut per uxores fere saepius ac per patrem dignitates et honores assequerentur viri vel generosissimi.

Gerberga igitur gloriabatur se originem trahere a Carolo Magno atque ab Henrico Aucupe. Etenim non modo pater Conradus, Burgundiae rex, e Carolino sanguine oriundus erat [(246) 1Kb] , sed mater Mathildis patre usa est Carolo IV, cognomine Ultramarino, Francorum rege e stirpe Carolingica, cujus uxor Gerberga [(247) 1Kb] filia erat Henrici Aucupis ex Mathilde [Col. 1362B] [(248) 1Kb] . Hinc consanguinitate ac propinquitate conjucti erant Hermannus II ejusque uxor Gerberga cum inclitissimis tunc temporis principibus. Frater Gerbergae erat Rodulphus III, ultimus Burgundiae ex hac stirpe Rex [(249) 1Kb] ; per Giselam sororem, matertera erat imperatoris Henrici (quem nominant secundum) [(250) 1Kb] , ut taceam de tribus aliis sororibus non minus celebratis, Bertha, uxore regis Francorum beati Roberti [(251) 1Kb] , Emma uxore Bolizlavi II, Bohemiae ducis [(252) 1Kb] et Mathilde, uxore Balduini III, Flandriae comitis [(253) 1Kb] .

Licet Sueviae Ducatus, ut tunc erat, magnitudine facile superabat regnum Bavariae hodiernum, lacum enim Bregentinum undique pari latitudine circumdabat, et Ducatus Alsatiae huic junctus erat; caput [Col. 1362C] vero omnium terrarum Hermanni erat urbs Argentina [(254) 1Kb] ; tamen ambitione ad majora ferebatur Hermannus, Ottone tertio defuncto, spe inflammatus, in imperio Romano succedendi [(255) 1Kb] . Misere Germaniam per octo menses turbavit, et, licet avunculus, [Col. 1363A] Henrico Bavaro regnum negavit [(256) 1Kb] . Ultimus gladium deposuit, et secundo post pacem compositam [(257) 1Kb] anno defunctus est.



CAP. XXVIII.---De Hermanni II filiabus. De Gisela Imperatrice, et de N. uxore Adalberonis.

Poterat itaque haud dubie clarus nominari Hermannus II, et potissimum a filia, de qua nunc inquiramus.

Praeter filium, Hermannum tertium, de quo jam diximus, tres habuit filias [(258) 1Kb] .

Unam monumenta aperte nominant, eaque fuit celeberrima Gisela, quae primo nupsisse putatur Brunoni, Saxoniae marchioni [(259) 1Kb] , qui fortasse ex alia uxore (Gisela Werlensi?) procreavit Ludolphum [Col. 1363B] [(260) 1Kb] ; secundo loco nupsit Gisela Ernesto I., fratri Alberti victoriosi, Austriae marchionis [(261) 1Kb] , quem anno 1012 post fratris mortem, ducem constituit Suevorum [(262) 1Kb] , et qui in venando caesus est anno 1015 [(263) 1Kb] atque Wirceburgi sepultus [(264) 1Kb] . Reliquit filios parvulos geminos Ernestum II. post patrem ab anno 1015 [(265) 1Kb] ad annum 1030 [(266) 1Kb] Suevorum ducem, saepe rebellem et in proelio occisum; atque Hermannum IV Ducem ab anno 1030 ad a. 1038, quem peste corruptum esse jam supra memoravimus.---Ernestus I vix erat defunctus, quum Gisela novas nuptias et ob propinquitatem illicitas [(267) 1Kb] texeret cum Conrado Salico [(268) 1Kb] , cui genuit duas filias immatura morte abreptas [(269) 1Kb] atque Henricum III. Denique e vita cessit anno 1043 quarto post mariti [Col. 1363C] Conradi mortem [(270) 1Kb] , atque apud Spiram sepulta est.

Secunda filia Hermanni II et Gerbergae, cujus nomen non extat, Adalberoni de Murzthal nupsit, cui Ducatum Carinthiae attulit [(271) 1Kb] .



CAP. XXIX.---De Mathilde Gerbergae (et Hermanni II) filia
[Col. 1364A]

Tertiae tandem filiae Mathildis nostrae nomen et fatum occultum mansit, et nisi per conjecturam, quamvis certissimam Koeleri Peslerique [(272) 1Kb] in lucem prodiit. At, mirabile dictu! Haec, haec ea est Mathildis, per quam allodia Mathildis marchionissae Thusciae haereditatis jure ad imperatores Germanos pertinere dicebantur [(273) 1Kb] .

Praenomina in familiis vel hodie ita conservari solent, ut avi vel aviae paternae vel maternae nomen in nepote vel nepte repetatur. Is mos in medio aevo tam certa regula fuit, ut, avo vel avia superstitibus, si quando non obtinet, ejus rei causa singularis quaedam sit. Sic Mathildis uxor Henrici Aucupis [Col. 1364B] filiam genuit Gerbergam; haec Mathildem Burgundicam; haec Gerbergam Suevam; et mirum foret, ni inter tres Gerbergae filias una nomen Mathildis haberet. Quod et testimonio auctoris vitae Adalberonis II Metensium praesulis confirmatur [(274) 1Kb] . Haec Mathildis nostra nomen matris non in filia Beatrice conservavit, quod Gerberga Sueva haud dubie jam defuncta erat, quum Beatrix nasceretur; at ipsius Mathildis nomen a nepte Mathilde Thusca quidem acceptum sed nulla prole relicta evanuit.



CAP. XXX.---Mathildis prior maritus Conradus, Carinthiae Dux; ejus filii.

Bis Mathildis nupsit: primum Conrado, qui in secundo gradu sibi consanguineus erat [(275) 1Kb] , et, post patris mortem per aliquot annos Carinthiae dux [Col. 1364C] et Veronae marchio, defunctus est anno 1012 [(276) 1Kb] . Is Conradus, sepultus Wormatiae [(277) 1Kb] erat e familia ducali Franconica Wormatiensi [(278) 1Kb] . Frater ejus natu major Henricus, Dux Franconiae ab anno 982 ad 989, pater fuit Conradi Salici [(279) 1Kb] Secundum [Col. 1365A] habuit fratrem papam Brunonem [(280) 1Kb] , tiara apostolica ornatum inde ab anno 996 ad 999. Tertius tandem frater natu minor erat Wilhelmus, qui sedem episcopalem Argentoratensem occupavit ab anno 1028 ad annum 1057 [(281) 1Kb] . Patre usus est Ottone, Carinthiae Duce atque Marchione Veronae anno 995 [(282) 1Kb] , matre vero Juditha Wormatiae sepulta [(283) 1Kb] ; avo Conrado sapiente, Duce Lotharingiae Carinthiaeque, defuncto anno 955, et Wormatiae sepulto [(284) 1Kb] , qui nepos esse putatur Conradi I, Franconici Germanorum regis [(285) 1Kb] ; avia denique ejus erat Luitgardis, quae soror Ludolfi, Suevorum Ducis, ab Ottone Magno sata erat [(286) 1Kb] .

Huic ergo Conrado Carentano nati sunt e nostra Mathilde duo filii, Conradus [(287) 1Kb] et Bruno, uterque [Col. 1365B] parvuli, cum pater e vita cederet. Qua re factum est, ut avunculus eorum Adalbero [(288) 1Kb] Dux Carinthiae crearetur. Bruno junior sedem episcopalem Wurzeburgensem occupavit duodecim per annos (1033---45) [(289) 1Kb] . Qui in Hungaria aedificio corruente letaliter laesus, paulo post mortuus est [(290) 1Kb] . Conradus vero vi nisus patris dignitatem adipisci, Adalberino saepe [(291) 1Kb] bellum intulit. Neque tamen prius ducatu Carentanorum potitus est, quam avunculus ejus ab Imperatore Conrado II depositus erat anno 1035 vel 1036 [(292) 1Kb] . Abreptus est regio, quem dicunt, morbo anno 1039, quarto post ducatum adeptum [(293) 1Kb] , nulla prole relicta [(294) 1Kb] .

Qui minor Conradus, mortuo imperatore Henrico II regnum in Germania, simili, quo ejus avus Hermannus [Col. 1365C] II, modo adnisus erat [(295) 1Kb] .



CAP. XXXI.---Mathildis secundus maritus Fridericus II, Lo haring, Dux, ejus filia Beatrix et neptis Mathildis marchionissa.
[Col. 1366A]

Hanc Mathildem auctorem esse Mati. nostri

Mathildis secundas inivit nuptias cum Friderico II, Lotharingiae superioris Duce, qui defunctus est circiter anno 1027 [(296) 1Kb] , et cui genuit filiam Beatricem. E cujus matrimonio cum Bonifacio marchione Thusciae [(297) 1Kb] nata est Mathildis, Marchionissa celeberrima. Multa extant exempla pietatis, quae inter Mathildem nostram et Conradum Salicum intercedebat [(298) 1Kb] . Annus, quo mortua sit, non liquet; at ultra annum 1034 non vixisse posse videtur, ut apparet e diplomate Conradi II Imperatoris [(299) 1Kb] . Sepulta est Wormatiae, in aede S. Petri, [Col. 1366B] ante altare S. Crucis, in familiae monumento, una cum priore marito [(300) 1Kb] . Vidua igitur fuisse videtur, cum hunc librum aut scriberet, aut conscribi juberet; cujus rei testis quodammodo ejus habitus est in nostra figura picta. Caput enim velatum est sanctimonialium more; fortasse tum ipsa in monasterio vixit. Dixi quodammodo; quod temporibus antiquissimis habitus ille in feminis, dum maritus viveret, etiam reperitur; cf. Bilder (anni 1230?) zum Zaechs. Land- und Lehn-Recht in Teutsche Denkmaeler v. Batt, Babo, Eitenbenz, Mone u. Weber. Liefr. I. Heidelberg 1820. tab. I. fig. 3. et Farbentafel fig. 19. Facile nos fallit usus posterior, quo status quidam indicatur; ita ut antiquioribus temporibus, quo inter omnes nulla distinctione obtinebat, [Col. 1366C] idem falso locum habere censeamus.

[Col. 1367A] Hancce igitur Mathildem, filiam Hermanni II et Gerbergae, uxorem Conradi Carentani et aviam Mathildis marchionissae nostram esse debere Mathildem, nunc unusquisque videt, sed jam Peslerus haec ita esse censebat anno 1740, quum libellum suum inscriptum »Series Ducem Carinthiae« ederet. Eundem enim nostrum librum tunc inspexisse videtur [(301) 1Kb] . His omnibus absolutis Pertzii Monumentorum vol. V. quum percurrerem, tabulam antiquissimam ibi offendi genealogicam (p. 215) Steynveltensem secundam: quae Gepae Burgundicae, (uxori Hermanni II Suevi) filias adscribit Mathildim et Gislam, ut Mathildis prima nominetur. Qua ex re conjicio. Mathildim natum majorem fuisse; certe enim Gislam reginam imo Imperatricem, quam matrem [Col. 1367B] regis Henrici jam nominat, non secundo loco posuisset. (cf. C. XXIX)



CAP. XXXII.---Librum nostrum non manu Mathildis propria scriptum, sed plurium Franco-Gullorum amanuensium opus videri.

Non a re mihi visum est inquirere, utrum, ipsane Mathildis exemplar nostrum scripserit, an ejus jussu ab aliis exaratus sit liber et picta imago. Non desunt exempla in illius aevi foeminis magni litterarum studii. Plurima ejus rei exempla habebis infra in cap. XXXVIII. Quis ignorat Rhoswithae in omni scribendi genere merita? Quis illud celeberrimum opus Mathildis Flandrensis reginae Angliae, Bajocassis in ecclesia cathedrali conservatum, aulaea, quibus mariti sui Wilhelmi Normanni, egregia, quum [Col. 1367C] Anglia potiretur, facinora posteritati et acu picta et acu descripta reliquit [(302) 1Kb] ?

Diligentius igitur inquirenti mihi, quaedam in litteris formandis diversitas inesse visa est, ita, ut non ab una persona sed a pluribus liber descriptus esse videatur. Praeterea folio XI, verso in media pagina finit proposito abrupta, quae folio insequenti continuatur. A folio secundo usque ad folium undecimum litterae sunt nitidiores et magis ad formam circuli pictae, item pingniores in medio, quam folio duodecimo et sequentibus, ubi litteras offendimus longiores et in superiori parte pinguiores.Dein post folium XI versum siglae quamplurimae occurrunt, quorum pars raro, pars aliter, pars nunquam antea [Col. 1367D] invenitur. Exempla in tabula fig. 6, apponam, quo lector facilius de ea re judicet. Quae sub lit. A. dedi, sunt ant. fol. XI vers.; sub B. vero post.

Ni vererer, me nimiae sagacitatis accusatum iri a lectore; Amanuenses, natione Franco-Gallos, descripsisse hoc Carolinum exemplar liturgicum affirmarem. [Col. 1368A] Nam menda orthographica multa insunt, quae licet singula alibi occurrunt, tamen facillime a Gallo-Francorum linguam latinam pronuntiandi more proficiscuntur. En hujus rei exempla aliquot.

Deest littera h aut abundat, ut ebdemada, actenus, scola, vel habundat, Israhelitici, hostiarii et sexcenta alia (Fol. XVIII legitur: hebraice a correctore, ni fallor, casu, antiquissima spiritus aspriforma renascitur.) Fol. 67 legitur »in coelom rapitur« qua in re singularem Gallofrancorum pronuntiandi modum nemo nisi rei ignarus, non agnoscit, quo um sonat om. A correctoris manu littera u suprascripta est. Soloecismi et barbarismi hujus generis multi insunt, sicut: »Demus inde comparationem (Donnons-en une comparaison)« quod habet [Col. 1368B] Symbolum nondum editum fol. 75. vel: »pastoribus affatus est.« Sed tales soloecismi ab auctoribus (Alcuino vel Carolo Magno) esse possunt; nam in edita parte: »inde dignum est« (il en est digne) occurrit.

Quibus rebus ductus Mathildim Germanam non sua ipsius manu hunc librum scripsisse, saltem non totum veresimillimum censeo.



CAP. XXXIII.---Bolizlavus I, utrum ante, an post S. Adalberti martyrium, Porussos subegerit? Pars minima subacta est; tempus dubium manet [(302*.) 1Kb]

Postquam ad liquidum perduximus omnia quae ad personam, quae, et ad quam litterae scriptae sint, pertineant; nunc quid emolumenti inde capere possit historia illius temporis, periculum facturus sum.

[Col. 1368C] Supra vidimus omnes scriptores affirmantes, expeditionem a Bolizlavo I, Polonorum rege, contra Porussos factam esse. Neque tamen inter se conveniunt de tempore, quo subacti sint, neque de modo, neque utrum pars eorum, an omnes.

Nostra igitur epistola a versu 24 ad 26 videri potest, ad hanc rem dijudicandam cujusdam esse momenti. »Nam,« ait, »quos Sancti praedicatores non corrigere poterant verbo ille (Bolizlavus) insecutus est ferro, compellens ad coenam dominicam barbaras ac ferocissimas nationes.« Unusquisque Adalbertum unum esse e Sanctis illis praedicatoribus continuo putabit.---At, inquam, cur barbaras ac ferocissimas nationes plurali numero dictum est Pomerani [Col. 1368D] inquies, alii populi significari possunt.---At cur corrigere subjungit? cur ad coenam dominicam verbis expressis? Scio, posse et illa verba audaciori modo trahi eo, ut significent sacrum Baptisma paganis invitis administratum esse: ad quem sensum notum illud »compelle intrare« aliquid facere videtur; videtur, [Col. 1369A] aio; nam ecclesia id plerumque haereticis, rarissime paganis adhibet, aut adhibuit.

Nemo inficias ibit in epistola nostra dicendum fuisse: »ad sacrum baptisma compellens« vel tale quid, atque, ut nunc res se habet, multo simplicius ea verba ad ipsos Polonos et alios eorum sceptro submissos populos referri, qui jussu principum Poloniae Misegonis I et Bolizlavi I baptizati erant ritu Romano, neque eo secius magnam partem aut ritui Slavonico-graeco, aut secreto gentilitati vel moribus gentilium favebant; quorum numerus parvus fuisse nequit, ut post sub Misegone II et sub Casimiro I apparuit. Scimus Bohemos, licet Christianos, antiquo paganorum aut Graecorum more vixisse; atque hac depravatione episcopum suum sanctum Adalbertum [Col. 1369B] impulisse ut relinqueret sedem episcopalem Pragensem, terram quaesiturus, ubi gladius principis, recenter ad merum latinum ritum conversi, ut in Hungaria et Polonia, episcopo auxilio foret.---Nolebant igitur, simili modo, Poloni, nuperrime conversi, in Christianorum ecclesiis adesse, eorumque ritus ecclesiasticos, severasque leges poenitentiales sequi; nolebant relinquere antiquos mores religioni Graecae, immo paganae mixtos et obnoxios. Verbis praedicatorum non corrigebantur. Hinc ferro ad coenam Dominicam, id est ad missam latinam eos compulit Bolizlavus. Dentes abscindebantur, Thietmaro teste [(303) 1Kb] , ei qui, post Septuagesimam, carnem manducasset. Quis nescit qua pia fraude ecclesia [Col. 1369C] uti debuit, ut Saturnalia aliaque festa rebus Christianis applicando, sensim sensimque animas paganorum et mores ab idololatria atque a falsorum deorum cultu ad verum Deum verteret? Quis nescit quam longa fuerit arborum si non adoratio, at veneratio tamen, apud populos in hodiernis Porussorum terris habitantes, per saecula aliquot, postquam ad Christi fidem conversi erant? Saepe miraculosis Sanctorum imaginibus, quas viri, revera sancti, pia fraude in his arboribus incluserant, memoria adorationis arborum ipsarum sensim sensimque evanuit. Quis nescit, Hussitis in Bohemia calicem concessum esse ab ecclesia Romana contra usum generalem? Tantum vero abest, ut illis temporibus »coena dominica« alio sensu adhiberetur, quam simplicissimo, [Col. 1370A] ut potius verba orationis dominicae: »Panem quotidianum da nobis hodie« in nostro libro adhuc trahantur et sic explicentur. Legimus enim fol. 70, verso: »Illud quod dicitur »hodie« non possumus generaliter referre ad corpus et sanguinem Domini, quia sunt tales, qui non possunt quotidie communicare, aut aliqua discordia contra proximum commaculati, aut nocturnali coinquinati pollutione. Homines sunt, non possunt esse semper parati.«

Quod si quis nihilhominus Porussos his verbis indicatos esse vult, id alio sensu esse deberet eorumdem verborum. Modo mihi exemplum afferat, quo »ad coenam dominicam compellere« tali sensu adhibitum sit. Tunc facilius foret convincere lectores, post Adalberti inter Porussos martyrium, huic nationi bellum illatum [Col. 1370B] esse a Bolizlavo. Quam rem demonstrare nunc omnino despero. Plurimi quidem autores narrant, a Bolizlavo Porussos subactos esse, sed totidem verbis. Immo alia est traditio, qua sancti Adalberti corpus, aequato argenti pondere apud Porussos illico post ejus martyrium emptum foret a Bolizlavo. Nimis prodigus fuisset ille Rex, si vindex subactis populis pro corpore delicti tantum argenti solveret. Restat igitur, ut partem Porussorum vel minimam ad occidentem (nam de Gedania ipsa non constat), ad occidentem, inquam, versus, a Bolizlavo fortasse annis 996 vel 998 subactam esse statuamus, i. e. vel ante Adalberti mortem, ut Roepellius censet, vel continuo post.

[Col. 1370C] Utcunque erit, si Porussorum pars tunc ad Christianam conversa est fidem, certe, non ita multo post sub Misegone I omnes fere deseruerunt verbum Dei.



CAP. XXXIV.---Bolizlavus I jam rex nominari poterat, antequam ab Ottone III inviseretur. In regia dignitate usus et abusus omnium populorum.

Incunabula omnium populorum nobis ostendunt patremfamilias esse sacerdotem, legislatorem et judicem, vel, ut uno verbo dicam, regem familiae; jure naturali in infantes, abusu (nonnisi humano) in adultos. Ipse despota omne jus, omnem libertatem sibi soli habet, et ceteri---femina, liberi (servi)---nullius juris sunt; omni enim libertate carent. Paterfamilias absorbet [(304) 90Kb] . Ejus [Col. 1371A] voluntas suprema lex est; neque gratia vel pietate, nisi ex arbitrio ejus limitatur [(305) 347Kb] . Sub Trajano tandem lege cautum est, ne patriae potestati pietas deesset [(306) 1Kb] : ab ea in familiis regia potentia nomen patris praecipue Senatoribus datum, et cognomen Regis in quibusdam Sabinorum familiis Romanis conservatum est, quod obtinuisse in Pomponiis, in Pinariis, in Calpurniis et Mamerciis Plutarchus tradit [(307) 36Kb] .

Aucta familia et in plures divisa, saepe singulos patresfamilias nanciscitur, quorum certum consanguinitatis nexum plerumque obliviscuntur, nullis quippe tabulis genealogicis conservatis. In vicinia, licet plerumque , habitantes aut circumvagantes, constituunt viciniam, gentem, gentilitatem, [Col. 1371B] graece , germanis pagum (Gau), Bohemis Okolina, Ungaris Gespanschaften (id est Gesippenschaften?) [(308) 1Kb] , Russis Berb, Polonis Opole [(309) 204Kb] , et sic apud omnes populos easdem invenimus vicinias vel gentes. Regem quendam majorem, patriarcham vel seniorem (Seigneur) inter patre familias i. e. regulos habent, cujus potentia nulla in re differt a caeterorum patrum familiarum (sic apud Graecos), [Col. 1372A] potestas autem sola est convocandi conventum in gentis [(310) 1Kb] , et praesidendi patribusfamilias, ubi de rebus communibus (publicis) agitur; eosque ducendi belli tempore et sacra communia (publica) faciendi [(311) 13Kb] . . . denique moderandi tribunal, e patribus compositum, quod lites judicat. Singuli igitur patres nihil, vel modicum quoddam libertatis amittunt; neque ulla morum (i. e. legum) mutatio fieri potest, nisi in eorum conventu. Apud Tragicos non modo de rege, sed etiam de patribus adhibitum , ut in Oedipo rege etc.

Conglomeratae in curias vel et in majus reipublicae corpus, aut ad tempus, aut pro omni tempore, urbes nascuntur cum rege potentiore. Sic olim singulae Graecorum aliorumque populorum urbes [Col. 1372B] singulos reges nactae sunt, quales Homerus offert [(312) 45Kb] . Romanorum primi reges tales fuerunt.

Coaluere urbes vel viciniae, tyrannorum, populorum, aut utriusque ambitione vana dominandi, vel barbara cupiditate praedam agendi, praesertim bello, ut fit, humano abusu in rempublicam majorem: et haec sensim sensimque, nulla sibi meta posita, nisi tardam vindicem Dei manum, conflata sunt in rempublicam [Col. 1373A] justo majorem, et per illam gloriae militaris pestem, contra jus et fas, in maxima regna, in stupenda et horrenda monstra, ut regnum Persarum, Macedonicum et imperium Romanum.

Quo majus regnum factum est, eo majore caeco honore et potentia, ne dicam potestate, necessario rex, vel qui praeest, gaudet; totidem sensim sensimque patresfamilias amittunt. Tandem libertas singulorum, si qua restat, sola est assentandi atque acclamationes in senatu proferendi [(313) 1Kb] . Raro fiunt quaedam quandoque per eos leges; sed in his notatur tantum, quot vocibus Imperatori salus acclamata sit [(314) 1Kb] . Ipse praetor fit Imperatoris, »villicus,« et senatus deliberat utrum, »Rhombusne concidatur, an testa alta paretur« [(315) 1Kb] . Quo major respublica, [Col. 1373B] eo minor publica res. Servorum etc. tamen conditio in familia laxatur, invito plerumque domino.

Tituli Ducis, Regis, Imperatoris cet., quo utuntur, qui magnae vel parvae praesunt reipublicae, per se idem fere significant, sed usu vel abusu distinguendi sunt. Saepe etiam, qui majori praeest reipublicae, fastu tumens nomen regis superioris sibi arrogat, vel magni regis, vel magni ducis vel magni Chagani cet. Neque tum semper in provinciis vectigalibus atque in regnis subactis regium nomen evanescit. Hinc in Oriente Aegyptiorum [(316) 28Kb] , Babyloniorum [(317) 1Kb] , Persarum [(318) 1Kb] , Arsacidarum et Parthorum [(319) 1Kb] , reges se principes principum, , vocari superbiebant, immo Sesostris [(320) 1Kb] fuit. [Col. 1373C] Ipsi Macedones et Romani vel socios vel tributarios reges minime aspernabantur [(321) 1Kb] , ut Taciti verbis utar, »veteri et jampridem recepta Populi Romani consuetudine, ut haberent instrumenta servitutis et reges [(322) 1Kb] .« Idem saepe usu venit Imperatoribus Orientis vel Occidentis [(323) 1Kb] . Neque is mos [Col. 1374A] omnino alienus erat antiquis Germanis; Attila enim talis erat rex regum.

Sic regibus Francorum Merovingicis, reges populorum Germanorum devictos in Duces mutandi mos invaluit. Sic Alemannorum, Thuringorum etc. reges Duces tributarii regum facti sunt Francorum. Neque tamen minus titulus rex regum postea saepe Francorum principibus inditus est [(324) 16Kb] .

Carolus Magnus ipse rex erat unctus cum fratre, sub patre rege vel imperatore Francorum non Romanorum [(325) 1Kb] ; et postea, seu patris titulum imitans, seu novo ritu imperator factus, reges filios, aliosque, submissos habebat [(326) 1Kb] . Wittechindus quoque Saxonum rex, id est duodecim in singulis pagis subregulorum summus rex, sive ducum summus [Col. 1374B] belli dux [(327) 2Kb] , nonnisi post innumerabiles clades, tandem dux a Carolo Magno factus est, ut tamen nescias, auctusne an dignitate diminutus fuerit.

Ludovicus Pius imperator filiorum non regio tantum nomine, sed et potestate nullis certis limitibus coercita, miserum exemplum posteritati reliquit. Sub successoribus ejus, reges Francorum, Lotharingiae, Burgundiae, Bavariae et Germaniae potentiores saepe erant Imperatoribus. In Germania Ottones renovaverunt Merovingorum usum, et auxerunt arrogantiam monstruosae imperatoriae dignitatis. Regium honorem sibi solis convenire, ceteris vero omnibus abnegandum esse contendebant. Omnes reges semel victi, ex nova eorum sententia, regia dignitate carebant [Col. 1374C] eo ipso facto. E tam singulari doctrina illud paradoxon natum est, ut princeps Dux nominaretur, terra vero regnum ab uno eodemque scriptore et in eadem fere linea [(328) 1Kb] ; immo in Chronographo Saxone, Miseco Dux . . . simul et Rex nominatur [(329) 1Kb] . Non videbant continuo sequi e tali doctrina, [Col. 1375A] ducem illum, ano tempore victorem, regiam dignitatem jure revendicare. Si igitur Miseco I, victus a Gerone, miles Ottonis factus est, eo sensu, ut necessario ducis nomer, pro regio subiret; Bolizlavus, saepius victor et omni nexu absolutus, nomen regium sibi jure assumere poterat, invitis Germaniae scriptoribus. Numquid ideo imperatorio honore carebat Henricus IV, Romanorum imperator, quod ab Anna Comnena tantum nominatus est [(330) 1Kb] ?

Is qui nulli extraneo obnoxius regit suos, eum titulum sibi assumere potest, quem sui agnoscunt. Sic multi principes, quorum ditio angustioribus clausa erat limitibus quam Polonia, ne regis quidem nomine contenti fuerunt, et imperatoris honores [Col. 1375B] sibi arrogaverunt. Inter Visigothorum in Hispania reges, qui ne quartam quidem Hispaniae hodiernae partem gubernabant, vocati sunt Hispaniae Imperatores; Sancius Magnus [(331) 1Kb] , Alphonsus VI [(332) 1Kb] , Alphonsus VII [(333) 1Kb] , Alphonsus VIII [(334) 1Kb] , Ferdinandus III [(335) 1Kb] , Alphonsus IX [(336) 1Kb] , et Alphonsus X. [(337) 1Kb] . Edgar Anglus titulum assumsit: »Basileus Anglorum, et Imperator Regum gentium« [(338) 1Kb] . In Gallia Pippinus et Imperatoris titulo usus esse videtur, et Carolus magnus eum secutus, antequam Romae coronaretur [(339) 1Kb] . In Germania Ludovicus Bavarus, Imperator a Rhabano Mauro nominabatur [(340) 1Kb] . In Dania Haraldus se Caesarem appellavit [(341) 1Kb] , ut imperatores Brasiliae Maroccanos, aliosque missos faciam [(342) 1Kb] .



CAP. XXXV.---Nomina principum apud populos Slavonicos.
[Col. 1375C]

Res monere videtur, ut accuratius de populorum Slavonicorum usu in titulis principum inquiramus. Qui eodem fere modo, quo Saxones prisci, aliique [Col. 1376A] paene omnes, in viciniis, dubium, democratiaene an aristocratiae proximi, a quodam electo vel designato principe, in vicis regebantur, cujus jura minima erant [(343) 1Kb] . In belli autem temporibus ducem supremum sequebatur omnis gens. Ille vero eorum moderator nulli alii principi obnoxius erat; summo igitur principis honore fruebatur, et eo honore, quem regium esse usus ubique obtinuit [(344) 1Kb] .

(Francus?) Samo Bohemorum rex creatus est anno 623 [(345) 1Kb] .

Swatopluk in magno regno Moravorum anno 873 imperatoria erat dignitate [(346) 1Kb] .

Graeci Slavonicos principes nominant [(347) 77Kb] .

Imperatores Romani iis latinum regis titulum non [Col. 1376B] negasse, cum multa sunt testimonia, tum unum praecipuum marmoris elegantissimi, Vespasiano imperante, Plautio Silvano dicati [(348) 1Kb] . At non modo agnoscebant regium honorem, sed etiam stipendia annua regi Roxolanorum pendebat Hadrianus [(349) 1Kb] . Russorum principes reges nominantur ab Adamo Bremensi, a Luitprando, a Thietmaro, in vita S. Mariani, et a Sigiberto Gemblacensi [(350) 1Kb] . Bolizlavus Bohemus a Widukindo (III. 69. ad a. 967) rex vocatur, sub quo multi subreguli (II. c. 3.). Ab eodem alii Slavorum reges et subreguli afferuntur (III. 66.; III. 68. cet.).

Tituli Slavonici principum (parvorum vel magnorum) etiam apud populos Slavos mutati sunt, saepe fortuna, saepe ex industria. Sub medii aevi finem [Col. 1376C] Russorum princeps vocabatur Czar, Polonorum Krol, Bohemorum Kral, Slavonicorum Krail; quo factum, ut in oratione dominica regnum nominatum sit a Russis Zrathie, a Polonis Krolestwo, a Bohemis Kralowstwii, a Slavonicis Krailestwu [(351) 1Kb] . Licet [Col. 1377A] haec in oratione Dominica magnam antiquitatem olere videantur, tamen facillimum erit, demonstrare eosdem non semper iisdem usos esse titulis.

Russi sane Czaris nomine usi sunt: falso tamen illud a Caesare originem trahere, et Wladimirus Monomachus ab imperatore Constantinopolitano accepisse eum honorem a quibusdam dicitur [(352) 1Kb] . Wlodomirus Magnus quoque non Czaris nomen ab iisdem accepit, ut quidam volunt [(353) 1Kb] , sed . Johannes III Basiliewitch, qui libertatem vindicavit sibi et Russis, se magnum ducem nominavit [(354) 1Kb] . Filius autem ejus Basilius Czaris nomen semper fere sibi indidit, ut dubium sit, utrum tale quid jam antea factum sit, an a devictis Tataris et in suam ditionem redactis, apud quos Czaris nomen in usu [Col. 1377B] erat, assumptum sit nomen. Imperator Maximilianus ob simultates inter se et Polonos, ut Russos amicos vel socios haberet, non cunctatus est, et latino Caesaris titulo Basilium honoravit, errore, ut videtur, eorum populorum Slavonicorum, qui Czaris nomen aut abjecerant aut ignorabant, et reges suos Krol, Kral vel Krail tunc certe nominabant [(355) 1Kb] . In successore ejusdem Johanne IV., cognomine Terribili, jactantia quaedam in titulis assumendis apparet, atque Caesaris imperatorisve nomen et insignia affectata. Quadruplicem Czarem se dixit (Russorum, Casani, Astracani, Siberiae) et dominum Karthalinicorum et Grusinicorum Czarium, etc. [(356) 1Kb] . Idem imagini suae pictae, editae anno 1551, versus sequentes inscribi jussit:

[Col. 1377C] Russorum Rex et Dominus sum, jure paterni
Sanguinis; Imperii titulos a nemine quavis
Mercatus prece vel pretio: nec legibus ullis
Subditus alterius, sed Christo credulus uni
Emendicatos aliis aspernor honores [(357) 1Kb] .

In saeculo sequenti legati Belgiae Michaelem, satorem augustae domus Imperialis hodiernae, quadruplicem Keyser (Imperatorem) fecerunt [(358) 1Kb] .

Illud vero nomen non Russorum modo aut Tatarorum, neque medii aevi tantum, sed antiquissimum in Oriente regnum nomen fuisse facile demonstrari potest. Occurit enim in nominibus Nebukadne Czar, Nabopala-Czar, Tiglatphile-Czar, Baltha-Czar cet. [(359) 1Kb] . Occurrit in versione bibliorum Slavonica, a [Col. 1377D] multis Hieronymo, ab aliis veresimilius S. Methodio, Slavorum (in Moravia et Bohemia) apostolo, tributa. Legitur in hac versione Czar David, Czar [Col. 1378A] Salomo; et passus »Non habemus Regem nisi Caesarem,« per Czar et Kessar exprimitur [(360) 1Kb] . Extat monumentum Slavonicum in Kalbensteinberg prope Weissenburg (Nordgau), quod publici juris fecit M. Jo. Alex. Doederlein, tabula quaedam picta Sancti Pheodori Ducis cum inscriptionibus Slavonicis litteris Cyrilli; cujus originem ipse Russicam esse, et anonymus in epistola latina, ejusdem temporis esse conjicit cum Menologio Graeco (id est anni fere 984, non, ut Baronius voluerat, anni 885) [(361) 1Kb] . Mihi vero, ut Baronio, saeculo uno antiquius videtur Menologium. Nam nulla inest figura junior quam Leo philosophus ejusque uxor. Idem de tabula hac censeo. Milites quidem, quibus stipatus princeps est, simillimi sunt Normannis, quos Mathildis Flandrica [Col. 1378B] in tapete Normannica Bojocassensi expressit. Architectura quoque est Byzantina (arcus enim non acuminatus est in portis), et turrium tecta Orientem olent (nam ventre magno utrimque arcus leviter acuminatus infra extenditur), ita, ut hucusque omnia Russis conveniant, vel Slavonico populo, qui non multum abesset a Constantinopoli. At forma radiata coronae imperatoriae illud omnino vetat. Notum est, nullas extare Imperatorum Orientis imagines, in quibus corona radiata sit, certe nullas post saeculum quartum aerae christianae, nisi in feminis [(362) 1Kb] . Nam imago Constantini VI. a Leone papa Romae facta a re aliena est.

In Germania tamen talis corona occurrit saeculo nono, decimo et undecimo; et simillima quidem est [Col. 1378C] corona antiqua imperatorum. Norimbergae conservata, quae Caroli Magni esse dicitur, sed Conradi nomen addito in semicirculo superiori inscriptum fert [(363) 1Kb] . Talis est omnino, excepto superiori semicirculo, una coronae figura, quam expressit Doederlein p. 80, quamque imperator Licinius fert, jubens, virgis et fustibus caedi Theodorum; in ceteris vero ejusdem figuris vulgaris radiata corona regum vel imperatorum Germaniae repraesentatur. Apparet igitur, illam tabulam a populo Slavonico, Germaniae limitropho, factam esse. Quod si in memoriam revocamus, gentes Slavonicas Sorabos qui non diversi erant a Serbis, cet. cas ipsas, ubi tabula nunc extat, regiones olim tenuisse [(364) 1Kb] ; vel saltem magnum [Col. 1378D] Moraviae regnum non multum abfuisse, ubi sanctus Methodius archiepiscopus Welchradi (Hradish) sedens, septem episcopos Slavonicos subditos in [Col. 1379A] ecclesia mixta habebat; non temere eam tabulam monumentum ecclesiae Slavonicae antiquae in illis regionibus esse efficiemus [(365) 1Kb] , similis imago »priscae« matris Dei reperta est in urbe Oblau (prope Breslau) cum litteris Cyrillicis [(366) 1Kb] . Atqui in ea tabula Caesar Augustus Licinius I semper nominatur Czar Likin. Adde populos Slavonicos Imperii orientis urbem Constantinopolin semper Czaragrad [(367) 1Kb] vocare (id est urbem regiam, vel imperatoriam). In autoribus Byzantinis Theophane et Nicephoro Bulgarorum principes Xeres nominantur, quod idem esse ac Czares recte monuit Buatius [(368) 78Kb] . Reges Serviae saeculo decimo quarto Tzaris nomine fruebantur; sic in legibus Serviae Duschan Tzar semper legitur [(369) 1Kb] .

[Col. 1379B] E contra Russi plerum alio titulo in medio aevo usi sunt, neque eo soli. Russorum enim principes ipsorum lingua Knies (Duces), superiores, Weliki Knies, id e. magni principes vel duces nominabantur; si non majori, certe eodem jure, quo duces Austriae Archiduces, vel Florentini Magni-Duces.

Knies enim idem est ac Chan vel Kanis vel Chagan, et regem denotat, ut Magnus-Chan in Crimea idem sit, quod Veliki Knies in Russia. Khan autem Tartaris. vel Chagan, vel Canis, vel Cacanus significat dominum, regem, imperatorem [(370) 11Kb] . Ipsa voce Chagan vel Cacan et Russi et Hungari usi esse feruntur [(371) 1Kb] .

[Col. 1379C] Quid de Polonis dicam?

Czarisne an Chaganis an alio titulo priscos Polonos usos esse dicam? Nullum superest hujus rei certum monumentum. Sunt, qui dicant Krol vel Kral, ut Bohemi id efferunt, derivatum esse a Karolo magno, sed, ni fallor, mera etymologica conjectura, pro qua aliam verisimiliorem in radice Kri, judicis naturam exprimentem, deprehendere mihi videor, eo verisimiliorem quod apud Slavos Kriwa summa dignitas certa sacerdotalis et judiciaria indicabatur. Alia quoque Poloni utuntur voce, scilicet Ksiaze, quod Kjonje sonat et cum Germanorum [Col. 1380A] Konig quamdam similitudinem habere videtur. Tandem Wudz apud eosdem Dux audit. Compositum vocabulum Woiewoda idem esse quod Belli-Dux, jam supra memoravimus. Ut nunc res sunt, certi quiddam statui nequit. Sed utcunque erit, illud quidem extra omnem dubitationem versatur, quod omnes hae voces nullo modo Ducem feudalem significant, si dignitas, quam demonstravimus, principum Poloniae iis expressa fuit. Romanorum temporibus baud dubie latina voce Rex illa dignitas exprimebatur.

Studio augendi regiam potentiam ductus, Bolizlavus, latinum titulum Rex fortasse aptissimum judicavit, quippe Polonis inauditum, quo monarchiam minus populo obnoxiam in familia haereditariam [Col. 1380B] redderet [(372) 1Kb] . Quem in finem alia multa fecisse Bolizlavum capita sequentia docebunt



CAP. XXXVI.---Bolizlavi regia corona, lancea, vel sceptro, gladioque donatus ab Ottone III, »amicus populi Romani« nominatur

Jure igitur Bolizlavus I regio honore frui jam poterat. Agnovisse tantum Imperator Otto III videtur ea quae impedire non poterat, quo sibi jus approbandi aut improbandi, immo dandi aut negandi, quodammodo conservabat vel creabat. Ne hilum quidem amplius tunc ab Imperatoribus fieri poterat.

Otto itaque, a nemine rogatus, ex Italia, sub specie corpus sancti Adalberti invisendi ut quidam Poloni volunt [(373) 1Kb] , remotam Poloniam incultamque---terram [Col. 1380C] hunc temporis Hyperboraeam---media petit hieme. Excipitur quam honorificentissime a Bolizlavo, et, quasi gratum animum Polono demonstraturus, suam ipsius regiam coronam, regiam lanceam sceptrumve atque regium gladium hospiti donat. Simul Bolizlavum »amicum et socium populi Romani« praedicat [(374) 1Kb] .

Quam formulam latinam antiquissimam, Polonis historicis medii aevi ex Romanorum historia haud facile notam, sapere ingenium Ottonis III, qui ob inaudita eousque in litteris humanioribus et in antiquitate studia cognomine »Mirabilia Mundi« celebrabatur, [Col. 1381A] jam recte ipse Roepellius vidit [(375) 1Kb] . Attamen illud tantum de integra formula: »amicus et socius populi Romani« intelligendum. Nam vox »amicus et socius« Ottonum quoque temporibus politica, ut ita dicam, significatione adhibitum est de iis populis, qui ne minimo quidem servitutis jugo obnoxii imperio (vel Francorum regno) erant. Sic a Widukindo primi Saxones, Francorum amici et socii contra Thuringos nominantur [(376) 1Kb] . Sequitur et ex hac re regiam Bolizlavi dignitatem ab Imperatore (Ottone III) esse approbatam. Thietmarus ipse, quamvis iram vix in pectore claudit, si eum attentius legeris, tibi prodere videbitur invitus hujus rei veritatem. Nonagies fere de Bolizlavo I mentionem facit; et sexagies quidem sexies eum simpliciter Bolizlavum [Col. 1381B] nullo epitheto apposito nominat; decies decem et quidem bis ad a. 1018 Pertz V. p. 861. lin. 2 et 9, bis simpliciter, Miseconis filium, semel Polenum, ter Seniorem (Seigneur): at rem miram! semel (ad a. 1004 eum) vocat ducem adulterinum (Pertz p. 808. lin. 13) bis (ad a. 1004) leonem rugientem, semel »arrogantem« (p. 807. l. 35), semel inflatum superbiae magnanimitate (p. 808. 4), semel (ad a. 1012) superbum triumphatorem (p. 529 l. 32), semel (ad a. 1003) Polenorum rectorem (p. 799. l. 4). Jam ad a. 1002 eum patri (Miseconi) longe inferiorem esse dicit, quibus rebus nil aliud indicatur quam eum Imperatoribus minus obnoxium fuisse. Ad a. 1016 Thietmarus Cesarem carpit, quod, licet Bolizlavum ad servitutem suam pace tantum concessa, [Col. 1381C] promptum et fidelem habere potuisset, id tamen neglexerit (p. 845. lin. 37). Ad a. 1018 Thietmarus ait Bolizlavum eodem loco habuisse Imperatorem Germanicum ac Imperatorem Constantinopolitanum (p. 871 lin. 11). Passus vero Thietmari qui ad nostram rem maxime facere videtur, est in libri quinti capite sexto [(377) 1Kb] ubi mutatas esse vices a Bolizlavo dicit, sic, ut pro servitute Polonorum principis erga imperium vel Duces et marchiones Saxoniae, servitutem horum erga Bolizlavum natam esse deploret. »Hoc,« ait, »animadvertentes nostri, verbis credidere phaleratis, et inhoneste quasi ad dominum, ad eundem profecti, honorem innatum supplicatione et injusta servitute mutabant. Quam inique comparandi [Col. 1381D] sunt antecessores nostri et contemporales! Vivente egregio Hodone (Marchione) pater istius, Miseco domum, qua eum esse sciebat, crusinatus crusina est vestis Slavorum pellicea) intrare, vel eo assurgente nunquam presumpsit sedere. Deus indulgeat imperatori, quod tributarium faciens dominum, ad hoc unquam elevavit ut, oblita sui [Col. 1382A] Genitoris regula, semper sibi prepositos auderet in subjectionem paulatim detrahere, vilissimoque pecunie transeuntis inescatos amo (hamo) in servitutis libertatisque detrimentum capere.«

Gladius ab Ottone donatus, quem Poloni »Szcrzerbec« nominabant, semper tanquam res sancta asservatus est. Litteris inscriptis suam originem Ottoniensem tradere et saeculum undecimum redolere narrant [(378) 1Kb] . Imperatorem semper ensifer secutus est; ut pictura docet antiqua libri Manuscripti Domnizonis, quae Ottonem sistit Magnum corpora Sanctorum quorundam, Attoni Marchioni Thusciae donantem [(379) 1Kb] .



CAP. XXXVII.---Corona in pictura nostra est ipsius coronae Ottonum exemplar. Corona Longobardorum nova forma in sigillis Ottonum.
[Col. 1382B]

Examinanti mihi sedulo formam vestimentorum picturae libri nostri, (v. fig. 1.) corona, qua Misego Rex ornatus est, singularem quandam similitudinem habere visa est cum formis coronarum, quae in sigillis Ottonum occurrunt.

Praecaveant autem, necesse est, ii, qui has res sphragisticas investigant, ne quibusdam figuris, ut in editis diplomatibus exhibentur, nimiam fidem adhibeant. Nam non modo artifex, illis temporibus rudissimam formam imagini in pila vel sphragide dedit, sed sigilla cerae impressa plerumque pessime conservata sunt, neque satis exacte recognosci possunt, nisi a viris, in his rebus maxime versis. Dehinc nostris plerumque temporibus ii, qui talia sigilla [Col. 1382C] aeri incidunt, ex suo, ut fit, arbitrio addunt, quae nuncupant ornamenta, vel alia spernunt.

Quae feruntur Conradi primi regis sigilla, aut radiatam simplicem duplamve tribus crucibus ornatam [(380) 1Kb] , aut diadema (id est circulum) tribus trifoliis (quae lilia nominant) [(381) 1Kb] praebent. Cujus liliati diadematis exemplar optime conservatum offert figura picta Regis cujusdam Anglorum in codice Manuscripto Saxonico Psalterii, exarato in saeculo undecimo, et inscripto Tiberius C. VI [(382) 1Kb] .

Henricus Rex in sigillis coronam fert aut simili modo liliatam [(383) 1Kb] , aut radiatam [(384) 1Kb] , aut denique diadema simplex cum cruce in medio capite elevata, quae quomodo annexa sit, dignosci nequit [(385) 1Kb] .

In Ottonis Magni sigillis distinguenda sunt Ottonis [Col. 1382D] Germaniae regis (ante a. 962.) a sigillis Ottonis imperatoris; illa aut diadema habent [(386) 1Kb] aut coronam iliatam [(387) 1Kb] in utroque vexillum regium dextra fertur. Imperatoris vero Ottonis sigilla novam praebent formam [(388) 1Kb] . (v. fig. 9. tab. nostr. Dextra innixus est Imperator sceptro cuidam, si non antiquo [(389) 1Kb] , [Col. 1383A] Carolingico tamen, quod hastam vel lanceam nominant [(390) 1Kb] , cujus superior pars simplex globulus est, et quod sensim sensimque diminuendo in mucronem infra finit. Laeva magnum globum cruce ornatum fert, figuram orbis terrae christiani. Corona fere cassis hemisphaerica esse videtur, et tribus globulis paullo elevatis ornata est. Globuli illi in corona, quid significent, optime demonstrat figura picta in codice Domnizonis (v. fig. 7. tab. nostr.), in qua Otto Magnus fert coronam tribus clavis longioribus ornatam, quorum capita illi globuli sunt [(391) 1Kb] . Corona aurea Longobardorum, quam ferream dicunt, et quae Modoetiae conservatur (v. fig. 8. nost. tab.), interiori parte ferrea ex lamina clavi Passionis simili modo, quo lancea Burgundica confecta esse dicitur [(392) 1Kb] . [Col. 1383B] Quum autem tribus clavis redemptor noster cruci affixus sit, haec omnia exterius significanda, ut mihi persuasum habeo, censuerunt Ottones, et novam caronarum formam confici jussisse videntur.

Est in Ottonis II sigillis quaedam diversitas, sed non satis constat, quantum debeatur ignorantiae eorum, qui, aeri figuras inciserunt. Sigillum quoddam apud Zyllesium singularem pileum offert [(393) 1Kb] . Id quod Shannatus edidit, pileum quidem sed formae paululum diversae praebet, tres globuli vero hic melius dignoscuntur [(394) 1Kb] . Ejusdem anni et eundem typum melius et fidelius expressum videmus apud Erathium [(395) 1Kb] (v. fig. 10, tab. nost.), ubi tandem clarior illorum globulorum figura exstat, ut in alio typo Originum Guelphicarum atque Erathii [(396) 1Kb] [Col. 1383C] (v. fig. 11). Qua de causa figuram Zyllesii et Heineccii male expressam arbitramur [(397) 1Kb] . Quam Goetzius radiatam affert, ea est fortasse antiqua Germaniae regum. Ne quid praetereamus, apud Muratorium sigillum occurrit Ottonis II, ubi caput nullo diademate ornatum est [(398) 1Kb] .

Quorum utriusque Ottonum exstant celeberrima nondum edita signa statuaria e lapide sculpta in ecclesiae cathedralis Magdeburgicae choro (v. fig. 12 et 13), Patris Imperatoria insignia, filii regia, non antiquitatem modo signorum demonstrant, sed patre vivente eadem facta esse. Singularis corona cassidem acuminatum circumdat. De ipsis alio loco uberius agam. Militaris enim et Germanicus talis est [Col. 1384A] habitus. De quo Widukind (l. II, 36): »Habitus patrius, et qui nunquam sit peregrino usus.« Hic sufficit monstrasse, magnam diversitatem in capitis tegumentis vel coronis, intercedere tunc temporis, fere eodem modo, quo nunc vestimentorum forma mutatur in annum.

In Ottonis III sigillis videmus novam coronam, liliis tribus ornatam [(399) 1Kb] , aut etiam hemisphricum pileum tribus liliis ornatum; quarta vero in summitate cernitur [(400) 1Kb] . In unico exemplo (v. fig. 14) anni 996 corona illa cum tribus globulis occurrit [(401) 1Kb] .

Tandem Henrici II [(402) 1Kb] , Conradi II [(403) 1Kb] , et Henrici III [(404) 1Kb] exstant nonnulla sigilla, in quibus illi globuli coronis affixi appareant. Postea nullum [Col. 1384B] in coronis Imperatorum (Germaniae) reperi globulorum exemplum. Neque in sigillis aliorum populorum ullum offendi exemplar coronae tribus illis globulis ornatae.

Hinc affirmare posse mihi videor, eam coronam, quam Misego II in nostra picta gestat figura, esse ipsam illam, qua Otto III Bolizlavum, patrem Misegonis, honoraverit. Addam in nostro codice, figuram optime conservatum esse, ut accuratissimam earum coronarum formam hujus rei curiosis praebeat. Videmus enim non modo tres globulos aureos in superiori coronae parte eminentes; sed tres alii globuli caeruleo colore, fronti laterali coronae infixi, colorem ferri notare videntur; quae res in sigillis male expressa, aut facile per longum temporis spatium trita, [Col. 1384C] in iis, quae supersunt exemplaribus, evanescere poterat. Ad nostram rem facere videtur locus Martini Galli, in quo traditio antiqua de clavo sancto, quem Otto III Bolizlavo dedisset, male intellecta conservatur [(405) 1Kb] . Reges Poloni igitur eodem fere modo coronarum formam a regibus (vel imperatoribus) Germaniae mutuati sunt, quo Russorum reges formam coronae Imperatorum Orientis. Byzantini enim hemisphaerica unionibus repleta et in acumine cruce ornata utebantur corona, ex qua hinc illinc vitae pendebant unionibus vel gemmis similiter ornatae [(406) 1Kb] . Russorum magni Duces inde a Wladimiro magno eandem gestabant (v. fig. 15), vitis tamen postea amotis [(407) 8Kb] .



CAP. XXXVIII.---Nova in regem unctio per archiepiscopum Gnesnensem facta esse videtur, apostolico id probante; filii una; et tributum Sancto Petro datum.
[Col. 1385A]

Nihilominus Bolizlavus I., antequam e vita decessit anno 1025, coronatus est; et supra jam vidimus, id ne a Roepellio quidem negari [(408) 1Kb] . At, inquies, si jam ipse regia erat dignitate; si ultro ab Ottone corona regia, gladio et sceptro insignitus erat: secunda vel tertia coronatione non egebat.---Nunc aliquid dicere videris. Attamen cavendum, ne specie quadam illudamur. Non rara sunt coronationis repetitae exempla; quae tanto saepius occurrunt, quo magis ea dignitas, ne vel hinc vel illinc in discrimen vocetur, verendum est. Sic Pipinus, pater Caroli Magni, in Campo Martio a Francis electus, et [Col. 1385B] clupeo elevatus [(409) 1Kb] , certe jam Rex erat Francorum; attamen ea electione contentus non erat. Ne Zachariae quidem, summi Pontificis per litteras approbatio sibi sufficiebat [(410) 1Kb] ; a Sancto Bonifacio Suessionibus novo ritu rex coronatus atque unctus est. Neque illud sibi satis visum est. Nam, quum Stephanus II., Papa, in Francorum regno Pipinum inviseret, tertio loco ipse Pipinus (ut videtur imperator) una cum uxore Bertha: et filii reges coronati et uncti sunt [(411) 1Kb] .

Filius vero Carolus Magnus insuper vel quatuor vicibus coronatus est [(412) 2Kb] .

Duabus igitur potissimum rebus ductus, hanc iterasse coronationem videtur Bolizlavus; altera, ut, antequam moriretur, praecaveret defectiones; altera, [Col. 1385C] ut, ritu novo potentiam et honorem, regiae dignitati insitas, augendo, filios suos fortiores redderet contra imperatores, et contra, quam nominant, Szlachtam (id est milites, vel cives, vel nobiles) libertatis amantissimam.

Bolizlavus suis ipsissimis oculis bis viderat, quam abusivam significationem et Imperator et Germani adjicerent suae praesentiae in conventu principum Germaniae; nunquam fere fecit, quae ab Imperatore ipsi tanquam militi imperarentur; et tali conventui adfuisse pudebat regem [(413) 1Kb] .

[Col. 1386A] Simili modo, dum pater vivebat, Misego bis vel ter comitiis Germanicis invitus plerumque adfuit, et homagium quoddam iterare coactus fuit [(414) 1Kb] . Ob id ipsum unctio Archiepiscopi Polonorum, cum summi Pontificis approbatione et assistentibus omnibus omnium populorum recenter subactorum magnatibus facienda erat. Nostra epistola dedicatoria significare videtur, Misegonem, jam patre adhuc inter vivos degente, regem factum fuisse nomine tantum, non omine. Nam linea tertia legimus; »Quoniam tibi divina gratia regium nomen pariter et honorem concessit.«

Notum est, Stephanum, Hungariae principem, a Summo Pontifice coronam accepisse. Nullam igitur causam reperio, cur talem coronam ab Apostolico [Col. 1386B] Benedicto VIII. aut Joanne XX. negatam regi Polonorum esse dixerim; modo eam rogaverit. Occasionem oblatam, regnum Poloniae immediate cathedrae Sancti Petri obligandi, non repudiasset Summus Pontifex.

Vetus quaedam apud Polonos est traditio, id ipsum factum esse [(415) 1Kb] . Adde eam fuisse occasionem simplicissimam, tributum Sancti Petri in Polonia instituendi: quae res, neque antea, neque postea, facta esse potest; non antea, propter Christianorum solitudinem et conversionem recentem ad ritum latinum, aut ad Christum; non postea quod historia Casimiri ex monasterio Cluniacensi remissi, impositique eam ob rem tributi a plurimis falsissima putatur [(416) 1Kb] . Neque etiam dubitari potest, quin illud [Col. 1386C] tributum, a patre antequam moriretur, Polonis impositum, in hominibus, magnam partem ore christianis, corde gentilibus, aut Graeco-Slavonicis, odium eam in religionem auxerit [(417) 1Kb] . Quum ergo haec traditio miro congruat modo cum Chronographorum germanorum notitia, mihi quidem a veritate remota esse non videtur.

Adde, omnes incertitudines apud posteriores scriptores facile nasci potuisse, quum viderent tot tradi coronationes, unam autem tantummodo veram esse posse censerent. Coronationis ab Imperatore [Col. 1387A] factae monumentum conservabant gladium Poloni, ac ideo eam potissimum veram esse arbitrabantur. Corona vero uno alterove modo perisse poterat.



CAP. XXXIX.---Misego II., regia dignitate inter Polonos erat, invitis Germaniae scriptoribus. Litteris vel Graecis imbutus, ut omnis Theophanonis Imperatricis prosapia etc.

Utrum ea coronatio continuo post patris mortem iterata sit, ut Polonorum scriptores habent, nec ne, non constat. Fieri id poterat. Certe aut semel ante, vel post mortem, aut bis a Pontifice archiepiscopo Gnesnensi coronatus et magnatum voce agnitus vel electus est. Nostra enim praefatio non modo linea decima »Teque,« ait, »non adeo humano quam divino judicio electum;« sed etiam linea trigesima: »Deus omnipotens, cujus constitutione regali [Col. 1387B] diademate coronatus es« [(418) 1Kb] . Hinc Rixa vidua in omnibus diplomatibus »Regina quondam Poloniae« nuncupatur. Vide igitur, qua fide in his rebus digni sint historiae scriptores, qui nihilominus Misegonem secundum, Ducem tantummodo vocant.

Eadem nostra praefatio aliam, eamque incognitam hucusque rem nos docet. Eruditionem quandam tum in omnibus scholis incepisse, satis notum est. Carolus Magnus quidem studium linguae graecae monasteriis imposuit; sed post mortem ejus haec disciplina neglecta est, si Monte-Cassinenses in Italia excipis, ubi teste biographo S. Adalberti, sacerdotes Graeci habitabant. Non rara exempla studii linguarum erant. Sic Bruno papa tribus vel quatuor linguis utebatur, Teutonica, Latina, Gallica et, ut videtur, [Col. 1387C] Italiana [(419) 1Kb] . Mathildis vero nos docet, non modo linguam latinam in Germania et Polonia propagatam fuisse, sed etiam in lingua graeca, plures jam haud indoctos extitisse homines; immo Poloniae regem, regem populorum Slavorum, illam callere. Ne tamen id mirum censeas. Nam causa, ut mihi videtur, femina quaedam fuit, et ob id ipsum major in moribus et litteris promovendis: neque tamen ultra familiam suam et circulum, in quo quaedam ejus esset auctoritas.

Theophano, origine graeca, nubendo Ottoni II., et maritum et liberos hanc linguam docuerit arrogantia [Col. 1388A] tunc graeca, necesse est. Hinc ea in Ottone III. ejusque magistro Gerberto (Sylvestro II.) eruditio. Per filias Adelheidem, abbatissam Quedlinburgensem, et Sophiam, abbatissam Gandersheimensem, inter sanctimoniales illorum monasteriorum una alterave in his linguis edocta esse debet. Tertia filia, Mathildis nomine, nupta Henrico, comiti Palatino (Rheni), mater extitit non modo sex filiarum, quae abbatissae celeberrimorum occidentalis Germaniae monasteriorum fuerunt, inter quas una Theophanonis aviae nomen accepit [(420) 1Kb] ; sed etiam Rixae, uxoris Misegonis nostri. Quae Rixa causa fuisse videtur, cur Misego lingua graeca eruditus erat.

Neque enim eam linguam antiqua Slavonicorum populorum cum ecclesia graeca connectione conservatam in Polonia crediderim, licet in Bohemia monasteria [Col. 1388B] quaedam essent, in quibus linguam graecam edocebantur.

Caeterum ipsa Mathildis epistola, id quo minus ita intelligatur vetat. Ait enim: »graecam superaddere maluisti.«

Quae dixi de Monasteriis Quedlinburgensi et Gandersheimensi, et de magna eruditione sanctimonialium, quae ibi Deum colebant; hujus rei testimonium est, quod juventutem regiam et principum instituebant. Sic Beatrix, filia Imperatoris Conradi II., his sanctimonialibus ad educandum et erudiendum tradita, jam septimo vel octavo aetatis anno miraculum eruditionis extitit [(421) 1Kb] .



CAP. XL.---Russos anno 1026 clade affectos fuisse, demonstratur.

[Col. 1388C] Quae a Polonis scriptoribus narrantur, Russos post mortem strenuissimi Bolizlavi obsidione cinxisse castella, in quibus Polonorum praesidia a Bolizlavo posita erant, cur infitias eant, non video. Otto (vel Bezprim), qui, ut constat, coelum et terram contra fratrem Misegonem excitavit, jam tum bellum movebat; quia aut privatus erat a parte, quam pater sibi more antiquissimo, qua rex superior non nisi belli tempore fiebat, destinaverat, aut invita patris extrema voluntate regnum affectabat. Huc trahi possunt, quae a quibusdam narrantur de Ottone in Ruzziam fugiente [(422) 1Kb] ; quae occasio fuit Jaroslao [Col. 1389A] Russisve, ut Polonos ejicere conarentur e terris, quas Wladimirus (pater) olim possederat.

In hac expeditione Misego antiquam gloriam paternam facile assequi et conservare poterat. Nam ceteri hostes nondum satis parati erant, ut Polonos debellarent. Imperator Henricus fere eodem, quo Bolizlavus tempore, mortuus erat, et Conradus, in ejus locum suffectus, nondum civiles, quae novam sequebantur electionem, motus sedaverat. Neque Russi ipsi magna vi Polonos repellere valebant, bello maximo inter fratres principes flagrante. Cujus tam remoti belli inter Polonos Russosque testimonium quoddam afferre videntur epistolae Mathildicae verba in verso quarto et quinto, ubi eum dicit felici inceptu regnare. Hoc urgeo, id non valere [Col. 1389B] posse de excursionibus in marcas. Nam non modo Mathildis germanica et christiana erat, sed etiam soror uxoris novi Germaniae regis, Conradi II., cum quo arctissime juncta erat. Quae in marcis devastationes, felices dici res ab ea nequibant. Optime etiam addit Mathildis: »ut audivi,« quo remotas per magnum spatium res indicat.

Qua re omnem hunc locum a Polonis ita tradi arbitror, ut revera factum est. Praeterea ipse Roepellius alio loco concedit, fuisse antiqua inter Polonos monumenta nunc deperdita, quibus Dlugoszius vel ceteri usi sint [(423) 1Kb] .



CAP. XLI.---A Misegone II. paganos jam, aliosque, Ecclesiae Latinae Regique renitentes, defecisse.

Felici successu fere omnibus in rebus gavisus erat [Col. 1389C] Bolizlavus I. Potentiam regiam in bellis perpetuis auxerat, augendo provincias et cumulando dignitates. Proceres autem et cives, ut fit, tantum perdiderant, quantum rex lucratus erat. Simile quid rusticis acciderat. Pagani vero et Slavi, sive Graeco-Christiani infelicissimos se sentiebant, non modo qui exulaverant aut in silvis habitabant, verum etiam ii, qui inviti vel obiter ad christianam catholicamve latinam fidem conversi erant; eo magis etiam, quod solvendum esset tributum ecclesiae; denique quod ferrea disciplina poenitentiali premerentur.

Propagationem Christianae religionis alio modo post, alio ante Constantinum Magnum factam esse constat. Primis temporibus haec propagatio lenta [Col. 1389D] erat et pacifica. Tantum vero abfuit, ut Christiani paganos vi compellerent, ut potius ipsi Martyres Christi fierent. Post Constantinum vices mutatae; templa paganorum vi clausa; pagani persecutione affecti, gentiles---abusu ambitionis regnum plorando---ferro non minus quam verbo Christi adoratores sunt facti. Inde a temporibus Caroli Magni introductio religionis Christianae in terras paganas fere semper subito et tumultuarie fiebat, ita tamen, ut [Col. 1390A] nescias, utrum Christiani Muhamedanos, an hi illos novum morem docuerint.

Primis temporibus reluctationes maximae, saepe cruentae, et centies iteratae. Post rariores renitebantur pagani; attamen nunquam in terris, recenter ad Christum conversis, defuerunt pagani, qui adversarentur. Sic in ea Slaviae parte, quae hodie Brandenburgica est, plus quater Christiani trucidati aut ejecti et ecclesiae combustae. Sic in Hungaria supra vidimus Belam vocari, ut rex fieret, potissimum a factione pagana aut Graeca [(424) 1Kb] . Sic in Bohemia non solum nobilium factiones sed etiam paganorum mores partim severiores, partim laxiores ac Christianorum, impulerunt Sanctum Adalbertum, ut sedem episcopalem relinqueret, quod [Col. 1390B] Bohemiae Duces, dissimiles Bolizlavo Polono, vindices canonum ecclesiasticorum haud se constituerent. Sic in Carinthia rustici religionem veram confitebantur, licet manibus pedibus magnates longum per tempus oppugnabant, christianismum tanquam religionem pauperum et rusticorum irridentes et contemnentes; contrario, ut fit, modo, quo in Imperio Romano nobilissimi quique priores ad Christum conversi, spernentes antiquum Deorum atque idolorum cultum, cui rustici in pagis tenacissimi adhaerebant, paganismum eum nominaverant.

Itaque Slavi pagani (vel recenter conversi) litterarum studium et omnes artes liberales abhorrebant. Parentes Russi putabant, litterarum cognitionem esse diabolicam artem; scholae desertae manebant, ni [Col. 1390C] jussu regis liberi in scholas vi rapti fuissent [(425) 1Kb] . Accedit, quod scholarum magistri, viri ecclesiastici, plerumque in ecclesiis aut monasteriis habitabant.

Si haec in Russia facta sunt, nihil obstat, quo minus similia in Polonia accidisse statuamus, ubi teste Mathildi nostra: »ferro Christiani ad coenam Dominicam compellebantur;« ubi Jordanus, primus Polonorum episcopus »multum sudasse,« dicitur a Thietmaro, »dum eos ad supernae cultum vineae sedulus verbo et opere invitaret [(426) 1Kb] .« Adde notitiam ejusdem Thietmari de barbaro modo puniendi eos, qui contra leges ecclesiae peccarent. Ait enim: »In hujus sponsi (Bolizlavi I.) regno sunt multae consuetudines variae et quamvis dirae, tam sunt interdum laudabiles. Populus enim suus more [Col. 1390D] bovis est pascendus, et tardi ritu asini castigandus, et sine poena gravi non potest cum salute principis tractari« (id est Princeps damnatus est, et salutem animae amittit, nisi tali poena gravi peccatores ecclesiasticos castigat). »Si quis,« pergit ille, »in hoc alienis abuti uxoribus, vel sic fornicari praesumit, hanc vindictae prosequentis poenam protinus sentit. In pontem mercati is ductus per follem testiculi clavo affigitur, et novacula prope [Col. 1391A] posita hic moriendi« (antiquo more?) »sive de his absolvendi« (per presbyterum christiano more?) »dura electio sibi datur. Et, quicunque post septuagesimam carnem manducasse invenitur, abscissis dentibus graviter punitur. Lex namque divina in his regionibus noviter exorta potestate tali melius quam jejunio ab episcopis constituto corroboratur. Sunt etiam illi mores alii ab his multo inferiores, qui nec Deo placent, nec indigenis, nil nisi ad terrorem prosunt; quos in superioribus ex quadam parte comprehendi [(427) 1Kb] .«

Tacet igitur Thietmarus leges poenitentiales quasdam terribiliores his, quas, licet diras, laudabiles censet. Laudat nostra quoque Mathildis Bolizlavum ob similia, et laudando patrem, filium Misegonem, [Col. 1391B] impellit, ut in his rebus aemulus patris existat, ut »restituat Deo animas diabolica fraude deceptas« [(428) 1Kb] .

Non a re erit monuisse lectorem, ne severam disciplinam ecclesiasticam illius aevi cum laxa disciplina nostri temporis confundat. Lubet e nostro libro hic nonnulla addere ex capite poenitentiali, quo illa in lectoris memoriam revocetur.

Singula peccata presbytero confitetur peccator, et inter ea quae presbyter faciat, haec habet, fol. 17. »Et quotiens dederis consilium peccanti, simul quoque da ei poenitentiam, statim quantum debeat jejunare et redimere peccata sua, ne forte obliviscaris, quantum eum oporteat abstinere. Tibi enim necesse est (foret), ut iterum ab eo exquires [Col. 1391C] peccata, quia ille forsitan erubescat, iterum peccata sua confiteri.«---Fol. 18. inter poenitentiarum genera haec recensentur: »Decernunt (presbyteri) justa, proponunt supplicia, vincula, torturae, flagella, exilia, amputationes membrorum, amissiones rerum, mortes diversi generis . . . . . . Fit etiam ecclesiasticus vigor, correptio, excommunicatio, de aecclesia exclusio, leges poenitentiae, anathematizatio; constituuntur judices, insistunt officia, mittuntur ultores, ut hoc corrigant; et auferri non possunt de aecclesia.«

Fol. 19. Peccator humiliter deprecationem presbyteri implorans, »totum se in terram prosternat.«

Fuge credere, has esse illas diras a Thietmaro non indicatas leges; immo in omni ecclesia valebant. [Col. 1391D] Quae Thietmarus silenda praeoptavit crudeliores etiam et omnino immanes fuisse apparet; quippe quae neque Deo neque indigenis placerent.

Misego II, igitur ecclesiae fautor haud dubie patrem imitans, et ab uxore Rixa semper excitatus, vindex gravis legum ecclesiae latinae extitit; ipse [Col. 1392A] litterarum amantissimus, ut liberi invitis parentibus in monasteriis erudirentur maximae curae habuisse videtur. Odium indigenarum ingravescebat; deficere et a Christo sive ab ecclesia latina, et a rege parati, praesto erant primam arripere occasionem Christianis sive catholicis latinis par pari referendi. Quam occasionem et hostes regni et domesticum dissidium ab Ottone, Misegonis fratre, concitatum, ut supra memoravimus [(429) 1Kb] , obtulit.



CAP. XLII.---Uxor quaedam Juditha Misegoni II genuisse videtur filium (primogenitum) Bolizlavum juniorem, paganorum sive Slavonico-Graecae ecclesiae fautorem.

Quae traditiones singulae de Misegonis II pellice, de Juditha quadam, de Bolizlavo filio primogenito [Col. 1392B] narrant, ea a plurimis quidem scriptoribus aut ignorantur, aut rejiciuntur, aut confunduntur cum aliis [(430) 1Kb] ; nos autem componendo verissima esse reperimus.

Patrem, Bolizlavum magnum, vidimus in amore sibi plus justo indulsisse, antiquo Slavorum populorum, aliorum, more; filius igitur Misego cur non »antiquum fornicatorem« imitaretur, ut in aliis, sic in hac re? Quidam vel plurimis eum usum esse pellicibus tradiderunt. Nil igitur obstare videtur, quo minus unam, nomine fortasse Juditham---nam id nomen tanquam uxoris in quibusdam invenitur---eum habuisse statuamus, ex caque natum esse filium primogenitum, cui ab avo celeberrimo Bolizlavo nomen inditum sit. Hinc Rixae filius non avi Bolizlavi, [Col. 1392C] sed novum Casimiri nomen accepisse videtur. Nullam enim aliam causam vides, morem tunc temporis non sequendi. Nos juris civilis legibus et ecclesiatici canonibus imbuti, distinguimus filium matris familias a servae vel pellicis filio. Hic mos, ut hodie in Oriente, sic olim Slavis ignotus erat, et novus religionis christianae canon eo tardior solus viguit, quo et sacerdotes ipsi incontinentius sibi in re venerea indulgebant. Disciplina enim clericalis laxior, necdum a Gregorio Magno reformata erat. Quin secundum Romanum ordinem, ut et noster habet liber liturgicus, episcopus fieri poterat is, qui neque conjugem habuit viduam, neque rem habuit cum ancilla Deo sacrata, neque cum quadrupedibus, [Col. 1392D] neque tandem cum masculo [(431) 23Kb] .

Concubinatum autem in ipsa veteri ecclesia, ut de Slavorum moribus taceam, non fuisse prohibitum, sed extra matrimonium omnino licitum testatur concilii Toletani primi can. 17, his verbis conceptus: »Is qui non habet uxorem, et pro uxore concubinam habet, a Communione nou repellatur, tantum ut [Col. 1393A] unius uxoris aut concubinae, ut ei placuerit, sit conjunctione contentus« [(432) 1Kb] .

Poterat igitur antequam matrimonium iniret cum Rixa, e concubina Bolizlavum juniorem procreasse Misego II. Novercales artes a secunda femina structas esse primogenito, vetus est apud Kadlubekium conservata sed male intellecta traditio [(433) 1Kb] . In ea re nil alienum a hominum natura video. Immo id illis temporibus, ut aliis factum est. Vidimus Ludolphum, Ottonis Magni ex Editha primogenitum, ab Adelheide noverca, quae ipsius filium Ottonem (II.) regno destinabat, malis omnibus affectum.

Qui igitur Bolizlavus junior, ut ferunt, novercae, id est Rixae, ereptus, monasterio erudiendus et educandus est traditus. Nihilo secius tamen animus [Col. 1393B] eum ad paganismum seu ecclesiam Graeco-Slavonicam tulisse videtur. Cujus rei exemplum exstat in Godescalco, Venedorum rege, qui, licet puer in monasterio educatus, tamen dux suae gentis paganae contra Christianos evasit; donec melior causa in eo victoriam reportaret. Potest quoque Bolizlavus huic paganorum cet. factioni favisse, qua fretus regiam dignitatem adipisceretur.

Hic itaque Bolizlavus junior, patre vivente, cum fratre adhuc parvulo adfuisse videtur bello Pomerano. Saepe tunc liberi principum, licet parvuli, tamen toto corpore cataphractati bellis interfuerunt, aut bellicis in rebus exercebantur. Non modo Carolus, filius Caroli Magni, in bello contra Saxones, militum more armatus admodum puer exemplum [Col. 1393C] fortitudinis dedit; sed ipse Carolus Magnus decimo tertio aetatis anno, cum obviam fieret papae Stephano II., equo vehebatur a capite ad imos pedes ferro circumdatus, gentis suae bellicosae vivum et graphicum exemplar. Poterat igitur Pomeranorum rebellis dux Bolizlavum et fratrem Casimirum ad certamen singulare provocare; neque tamen magnae fuisset prudentiae, illud concedere. Quare factum est, ut Bela Hungarus, eorum partes suscipiens, victor evaserit. Quod Roepellius monet de anachronismo mortis Sti Stephani, id minimi pretii esse dixerim. Poterant enim ante mortem Sti Stephani exulasse. Neque id negant scriptores [(434) 1Kb] .



CAP. XLIII.---Misego II infelix, non quod imbellis erat, sed quod multos una undique hostes habebat. Regno expulsus Pragae misere eunuchus fit. Subita valetudo et mors [(434*) 1Kb]
[Col. 1393D]

Misego Rex a plerisque Polonorum scriptoribus imbellis fuisse traditur. Optimi vero id negant. Cujus rei testimonia sunt omnia, quae una sustinuit [Col. 1394A] bella. Ob eam ipsam rem infelicior erat patre, qui singulos hostes devicerat. Adde odium paganorum jam jam in rebellionem erupturum; adde fratris (Ottonis) ambitionem indefessam. Quid mirum, si virtus Polonis defuit?

Otto, ejus frater, Ilungaros, ut videtur, secundo loco excitavit, qui sibi ipsis non Ottoni Provinciam abripuerunt Slowakiam. Bohemi eadem faciendo cum marchionibus suam quisque Poloniae partem recuperare nisi sunt. Proxima tuendo in marcis, longinqua in Moravia Misegoni negligenda erant, Conradus tandem Rex et Otto simul invadentes reliquas Polonorum terras, ille per Marcas, hic per Bohemiam iter facientes, Misegoni II et Poloniae exitum parabant. Conradus post cessionem Lusatiae [Col. 1394B] a Misegone facta, arma deponit; at nihilo tamen secius fraternae flagrabant irae. Otto factione pagana, seu Graeco-Slavonica, ut videtur, fultus, regno potitus est. Frater Misego ejectus Pragam pergit, hospitalitatem Bretislai petitum. Sed a duce contumeliis omnibus affectum ferunt. Ulturus quae a Bolizlavo Magno, patre Misegonis, in Bolizlavum Rufum, Bohemiae Ducem, patrata fuerant, Bretislaus eum »per traditionem cepit, et genitalia ejus, ne gignere posset, corrigiis astrinxit [(435) 1Kb] .«

Quae causa mihi fuisse videtur ejus mortis immaturae. Fratre enim Ottone a Christianorum latinorum forsan factione quae tum in illa Poloniae parte jam potentior fuisse videtur, necato; Misego regnum quidem recuperavit; at, non ita multo post, morbo [Col. 1394C] gravi afflictus, et, per aliquot menses plerumque amens, defunctus est.

Illum modum genitalia astringendi, amputandive antiquissimum, veteribus Indis [(436) 1Kb] , Aegyptiis [(437) 1Kb] , Romanisque [(438) 1Kb] ac Germanis [(439) 1Kb] notum, inter Slavos Christianos tum adhuc invaluisse jam Thietmarus tradidit [(440) 1Kb] .



CAP. XLIV.---Rixa potest bis ex Polonia exulasse et prior quidem cum filio Casimiro, posterior autem filium praecessisse.

Nemo hucusque Rixae fata investigans, quaestionem movit, quae fuisset sors hujus Reginae ejusque filii Casimiri, quum Misego II. e Regno Poloniae ejiceretur. Mihi quidem Rixa in Polonia mansisse minime videtur. Nam si hanc, Christianorum fautricem in [Col. 1394D] monasteriis refugium invenisse statuere vis, moneo, ne te fugiat, monasteria ipsa, ecclesias, presbyteros in maximo discrimine fuisse. Incertam de mariti reditu, cum filio in Germaniam iter fecisse, veresimillimum est. »Barbaros Slavorum pertaesa ritus, [Col. 1395A] venit ad Imperatorem Conradum,« ut ait Monachus Brunwillerensis [(441) 1Kb] . Poterat igitur Rixa cum filio Coloniam adire, ubi tunc frater ejus nondum archiepiscopus (in qua re Monachus ille honorem postea assecutum jam exprimit), sed tunc forsan ecclesiae cathedralis canonicus; ubi soror Beata Ida, abbatissa monasterii Sanctae Mariae in Capitolio erat; ea ejus patria, eae Parentum sedes: nam castrum Tomberg quo hanc lucem primum vidit, non longe aberat [(442) 1Kb] . Non procul ab urbe Colonia quinque alias sorores abbatissas habebat. Ibi igitur in monasterio Sanctae Ursulae ob aliam reginam fundato optimum refugium inveniebat, et invenisse diploma testatur [(443) 1Kb] .

Postquam autem maritus Poloniam reversus, solium regium recuperaverat, nihil impedivit, quo [Col. 1395B] minus Rixa filium eodem reduceret.

Mortuo autem marito, Rixa, ecclesiae latinae id est Germanicae amantissima, per breve spatium tutrix filii Casimiri, odium inveteratum indigenarum, quos et ipsa oderat, prior in se solam vertit. Exulavit igitur secundo loco sola ad fratrem nunc archiepiscopum Coloniensem. Et hac quidem vice filius eam mox secutus esse videtur.

Sic omnes traditiones optime quadrant; neque ulla in hac re superesse videtur difficultas.



CAP. XLV.---Bolizlavus junior paganis seu Graeco-Slavonicis innisus, ejecto fratre Casimiro, Rex Polonorum fit; sed mox a Christianis Latinis occiditur. Polonia divisa; Christiani Latini Casimirum revocant, Graeci aut pagani breve per spatium Maslao utuntur rege.
[Col. 1395C]

Mortuo Misegone, factio paganorum secunda vice caput tollit, et, Regina Rixa e regno pulsa, Bolizlavum juniorem primogenitum, sed ex alia uxore vel pellice, ducem nacta, aperte quae velit demonstrat; expellitur Casimirus rex, monasteria, ecclesiae combusta, sacerdotes trucidati, et Christiani ferro petiti. Bolizlavus regia in Polonos dignitate fruitur, antiquam fortasse libertatem populo vel proceribus reddidit, et, cum ceteris rebus latinis, latinum »regis« nomen abjecisse videtur. Certe a plerisque scriptoribus non inter Polonorum reges numeratur, sive quod regium nomen non assumserit, sive quod a christiana latina fide defecisset. Non profuit tamen ea, quaecunque fuerit dignitas Bolizlavo; nam Christiani [Col. 1395D] latini in illo civili tumultu certe mox victores maximae Poloniae partis evaserunt. Bolizlavus occisus et Polonia divisa est, in meridionalem (christianamve) partem et in septentrionalem (paganamve) ita ut illae simultates inter ecclesias Latinam et Graecam veris paganis tantum profuerint. Haec Maslaum quendam, subpincernam Misegonis II., principem vel regem proclamat; illa vero, id est latina pars aliquamdiu vastata et bello civili et a Bohemis, tandem revocat Casimirum. Qui, in Poloniam redux [Col. 1396A] et foedere junctus Conrado Imperatori Russorumque regi Jaroslao, post bellum cruentissimum et iteratum victor evadit Maslai; Poloniam, si non totam, ut eam avus Bolizlavus 1. constituerat, saltem, ut antea fuerat, sibi subdidit.



CAP. XLVI.---Crudelitas Polonorum tunc temporis eadem, quae caeterorum populorum. Russi, Bohemi, Hungari, Dani, Normanni, Germani.---Origo vocis Sklave.

Plurimi Germaniae scriptores criminose dicunt, immo criminationibus onerant Polonos tunc temporis eorumque reges, barbaros eos esse depraedatores facientes. »Miseco,« ait Chronographus Saxo, »Dux Polonorum« falsus christianus, homicida, tyrannus. . . . . . . . Talis est ergo Rex Mesecho, haec viarum [Col. 1396B] suarum abhominanda simplicitas, haec innocentiae dampnanda puritas, haec justitia, haec fides falsissima ejus christianitatis. Si ergo Rex, quare praedo? si simplex, quare apostrophus? si fidelis, quare apostata ac tyrannus? Quid tibi, cruenta belua, regale ornamentum in corona et lancea deaurata? quae consentio Christi cum Belial? Quae te tumide vexat vesania, ut in regnum Romanae virtutis temere duceres arma? Quod, quam tibi sit periculosum, tum sero percipies, cum tui imbelles plurima multitudine armati, nostris bella scientibus immo et facientibus, ut digni sunt, conterentur [(444) 1Kb] .

Quae convicia si componimus cum summa laude Mathildis, risum tenere non possumus, et humanam naturam deploramus, quae raro veritate contenta, [Col. 1396C] ubique superlativa quaerit. Caeterum diceres Chronographum Saxonem respondere praefationi Mathildinae. Si quo unquam in viro, certe in hoc Misegone aurea mediocritas optima est.

Quantum attinet ad illas Polonorum depraedationes et incursiones; proh dolor! verissima dixit Chronographus: ait, quid de asino faciamus, qui asinum fricat? Omnes populi tunc eodem bibebant poculo. Paratur bellum a gente, gloriae et divitiarum cupida; invaduntur fines populorum proximorum; aurum, argentum, pecudes, res pretiosae capiuntur, domus comburuntur, viri armati vel armis apti caeduntur, feminae violantur et in servitutem rapiuntur cum masculis, qui nondum arma ferre valent; tandem ea terrae pars, quae intacta mansit, [Col. 1396D] tributum pollicetur. Abeunt praedatores, dividuntur spolia, ne dicam rapinae; et his onusti milites domum reduces, caput ad sidera tollunt, atque familia et divitiis aucti, generosae stirpis origo fiunt; donec ipsi a fortioribus aut felicioribus finitimis similia tolerant. .

Sic Russi omnes finitimos populos et Graecorum imperium saepe depraedati sunt, incolasque in servitutem sub hasta vendiderunt.

Sic Bohemos vidimus cum Bretislao Poloniam [Col. 1397A] vastantes igni et ferro, immo spoliantes Christiani Christianorum ecclesias.

Sic Hungari depopulati sunt saepe Germaniam, et populis Slavonicis pessime usi sunt [(445) 1Kb] .

Sic Dani in Britannia singulis fere annis omnia spoliaverunt.

Sic Normannos in omnibus Europae terris populabundos quis nescit?

Neque is mos nostris temporibus alienus est.

Longum est enumerare, quas Germani tunc temporis et medii aevi Slavorum populis injurias, contumelias perfidiasque intulerint.

Sic Saxonum nomen, Widukindo teste, a cultollis, quibus trucidaverunt Thuringos nobiles ad concilium vocatos, originem trahit [(446) 1Kb] . Sic Henricus [Col. 1397B] auceps latrones colligens in suburbano Merseburgiensi locavit terris et domibus sibi concessis, ea conditione, ut latrocinia tantum in Slavos exercerent [(447) 1Kb] . Lex Saxonum medii aevi (Sachsenspiegel) officium militibus imponit marcarum, ut per sex hebdomadas in annum Slavos quoquo modo adeant, et figura huic legi adpicta, ne sensus lectorem fugiat, pacificos, sedentesque tres Slavos, Bohemum, Polonum et Venedum, exprimit, quos miles Saxo, a capite ad pedes cataphractatus, vulnerat ac trucidat [(448) 1Kb] . Sic Gero triginta nobiliores Slavorum ad se vocat sub specie hospitii, et vinulentos trucidat [(449) 1Kb] .

Historia ordinum equestrium Teutonicorum et Livonicorum innumerabilia offert depraedationum [Col. 1397C] exempla. Quo factum est, ut ad hunc usque diem Germani male audiant apud omnes Slavonicas nationes. Vox eorum Niemez, id est Germanus, eamdem originariam habet significationem, quae graeca vox . Slavonicus enim est, qui loquitur; Niemez vero hebetus, qui loqui nescit. Cum igitur inter convicia, quibus nationes se invicem onerant, Italis »il tedescho barbaro« idem fere sit ac somniculosus, sine ulla ingenii dote; Gallis, plumbeus (plump) vorax et crapulae deditus, aut (si fortuna favet) aegri somniis; et Anglis nugigerulus: Slavonicae gentes odium inveteratum vix in pectore claudunt [(450) 1Kb] ; quippe quibus Germanus et Diabolus omnino idem est [(451) 1Kb] .

[Col. 1397D] Tantum vero abest, ut Slavorum populi a Germanis [Col. 1398A] humaniori modo tractati fuerint, ut potius a magno numero Slavorum in servitutem raptorum atque a diro modo eos laboribus et miseriis cruciandi, servus, id est mancipium, in omnibus fere hodiernis linguis denominationem Sklave, esclave etc. acceperit. Cujus infortunii gentium Slavorum testimonium involuntarium exstat apud Thietmarum qui certe Polonis nullo modo favebat, quos tardi ritu asini castigandos ait. Is ecclesiam suam ab Ottone divisam deplorans; »Nunc,« ait, »omnia nostram prius ecclesiam respicientia divisa sunt miserabiliter, Slavonicae ritu familiae, quae accusata venundando dispergitur« [(452) 1Kb] . Caeterum maximae ignorantiae foret, si quis negaret, veteres Germanos Caesaris, Taciti, aliorum, et praesertim, ut in legibus, [Col. 1398B] quas dicunt barbarorum, id. e. Saxonum, Thuringorum, Fris onum, Alemannorum, Bajuvariorum, Francor. Ripuar. et Saliorum, Burgundionum, Longobardorum, Ostrogothorum, Visigothorum et Anglosaxonum occurrunt, barbaros esse.



CAP. XLVII.---Cur Mathildis hunc librum ad Misegonem miserit.

Regum Germaniae multum intererat, latinam propagare ubique et confirmare ecclesiam. Per eam totum suae imperatoriae ditioni subdere terrae orbem, aut saltem quam plurimas Graeco imperatori eripere provincias nitebantur [(453) 1Kb] . Hinc illi toties repetiti conatus, latinos episcopos in Kiovia et Russia instituendi. Bolizlavus ipse, novo ritu fretus, imperatoris [Col. 1398C] aemulus et in hac re fuerat, licet frustra.

Quum igitur Mathildis nostra soror esset Giselae imperatricis; forte monita a Conrado rege, librum Carolinum liturgicum Ordinis Romani, splendidissimo exemplari confici, eundem figuris quoque pictis atque epistola adulatoria ornari jussit.

Additum quoque eamdem ob causam symbolum apostolicum latinum cum expositione ejusdem inde a folio 75 recto ad folium 76 versum. Ibi statim initio illum, quem diximus, finem demonstrat his verbis: »Symbolum grece latine conlatio sive signum vel indicium. Indicium, quia ibi indicatur fides sanctae« trinitatis, qualiter debeatur credi pater ingenitus, filius genitus. »spiritus sanctus ab utroque procedens.«

[Col. 1399A] Vidisti, benevole lector, multas posse servari traditiones, falsa quaedam iis semper adhaerere, et eorum, qui historias scribunt, esse, ut sedulo comparent diversas traditiones; spernant autem ea tantum, quae non modo in parte peccant, sed in omni suo tenore. Quin et in hac re modus tenendus esse videtur. Fieri enim potest, ut monumenta hucusque incognita forte fortuna in lucem prodeant, et demonstrent vera esse ea, quae antea falsa videbantur.

[Col. 1400A] Caeterum, germane lector, tibi gratulor, si aequo animo totum hunc commentarium perlegeris, neque eos imitaris, qui, satis rustici, omnem patriae amorem nulla alia in re situm esse arbitrantur, quam in onerando conviciis alias nationes.

Arduum tamen meum laborem ne spernas, si forte a parte quadam minus absolutus sit; praestigiatoris artes fuge quaerere.

Restat, ut cum Mathilde dicam: Ad velle vale!



EPIMETRUM
[Col. 1399]

[Col. 1399B] Quum jam in eo essem, ut proelis absolutus hic libellus publici fieret juris, bibliopola meus attulit mihi volumen I. libri inscripti: »Wspomniena Wielkopolski,« editi ab illustrissimo et in antiquitatibus, Polonorum doctissimo comite Edwardo ab Raczunsky, Posnaniae 1842. Quo in volumine inest apographus nostrae epistolae in Probationibus No. 1. p. 1. sq., et figura picta p. 8, cum parva annotatione p. 7, qua monet, Misegonem hunc esse Polonorum regem, Miesconem secundum; codicem enim videri saeculi undecimi, in quo nullus rex hujus nominis, nisi apud Polonus Miesco, filius Bolizlavi Chobry, extiterit [(454) 2Kb] .

Codicem commendaram ejus fratri, nunc regis Porussorum in Portugalia legato, quem honoris causa nomino. Doleo, quod neque comes Raczynsky de mea, neque ego de illius editione, quicquam resciveram. Omnia enim, quae nunc a me eduntur, lubentissime concessissem comiti celeberrimo, quo duce et moderatore certamen litterarium facilius [Col. 1399C] ineundum erat.

Magis quoque dolendum, quod, quum reliqua pars illius libri ab omnibus eruditis merito laudanda sit, illa minima pars libri doctissimi non ab omni numero absoluta sit.

Sic libri auctoritate fieri potest, ut errores, quibus epistola nostra in illo libro scater, lectorem praelereant, atque in alios libros transeant. Quod ne fiat, menda illa hic apponere lubet.

In figura graphice cum coloribus expressa p. 8 illud monendum est, quod, qui lithographiam, quam nominant, fecit, litterarum formas ex arbitrio suo mutavit, ita, ut ex his formis de tempore, quo codex exaratus sit, statui quicquam nequeat. Adde, quod in fine primi versus desunt, non modo littera o, sed etiam syllaba »ni«, quae suprascripta est.

Figurae forma in vestimentis satis fideliter expressa, sed in ore Mathildis, Regis, atque in corona, aliis denique multis in rebus, toto coelo aberrat a [Col. 1399D] figura codicis, quam nunc summo studio ipse aeri incidebam et coloribus quam fidelissimis imitandam curabam.

In epistola ipsa haec deprehenditur lectionis varietas: [Col. 1400B] [Table: 3Kb]

Caeterum interpungendi ratio illius temporis ab editore non, ut debebat, servata est. Punctum quidem, infra positum, eodem, quo codex, modo virgulam denotat, et sic plurimis in locis deprehenditur: octies tamen virgula recentioris aevi posita. Atqui [Col. 1400D] punctum verum nunquam, ut in codice, superius positum est. Quo fit, ut lector nesciat, utram, novamne, an antiquam interpunctionem habeat.
[Col. 1401] [Figure: [Figura] 73Kb] [Col. 1403] [Figure: [Stemmatographia] 47Kb]



ANNO DOMINI DCCCCXC.
JOANNES SMERA POLOVECIUS




[Col. 1405]
NOTITIA HISTORICA
CAVE, Scriptorum ecclesiasticorum historia litteraria, p. 509.

[Col. 1405A] Joannes Smera Polovecius, natione Russus, Wladimiri regis medicus et rhetor, claruit anno 990. Inter scriptores ecclesiasticos locum habet, non quod plura post se reliquit opuscula, exstat enim non nisi epistola unica, sed ob singularem rei novitatem. Wladimirus supremus Russorum princeps, religione gentilis. Helenam, sive, ut alii vocant, Annam, Basilii et Constantini imperatorum Orientis sororem, in uxorem duxit. Qua occasione religionem Christianam amplexus est, et Russi in Graecorum ritus transferunt. Ante vero quam haec fierent, Wladimirus, idolorum cultui adhuc deditus, in varias quae tum vigebant religiones inquirere coepit, missis undequaque hanc in rem exploratoribus. Instantibus Mahumetanis, illorum cultum velut foedum turpemque [Col. 1405B] contemptui habuit. In Graecorum religionem propendebat. Quo vero tutius procederet, misit Joannem nostrum qui varias regiones peragraret, seque de omnibus certiorem faceret. Peragrata itaque Pannonia, Servia, Bulgaria, Mysia, magnoque Graecorum imperio, Antiochia, Hierosolymis, tandem devenit in Egyptum, et Alexandriae diu commoratus est, sacro lavacro ibi initiatus. Ex hac urbe litteras ad Wladimirum dedit, quibus eum de variis [Col. 1406A] religionis cultoribus certiorem reddidit. In Graecorum mores et instituta acrius invehitur, eorumque ruinam et exitium ob idololatriam, hypocrisin, superbiam, crudelitatem aliaque vitia praedicit; ultimamque gentem Judaicam ad doctrinam Christi convertendam. Claudit litteras his Wladimirum verbis. Ideoque, o rex, non licet tibi suscipere mores et religionem Graecam. Sin vero eam susceperis, ego ad te nunquam proficiscar, sed hic obdormiens judicium Filii Dei exspectabo. Scripsit hanc epistolam lingua Bulgarica, in tabulis aereis, litteris ferreis. Tabulae in monasterio Salvatoris Praemisliensi, non procul a veteri Sambore, delituerunt ad annum usque 1567, quo Andreas Kolodynsky, Russorum diaconus, eas in sermonem Russicum et Polonicum transtulit. Ex [Col. 1406B] Polonico, an. 1677, Latine vertit Benedictus Wissowatius. Versionem ejus in lucem protulit Sandius in Append. ad Hist. Eccl., p. 61. Exinde Andreas Wengerscius in Append. ad Hist. Eccles. provinc. Sclavon., p. 499. Non parvam huic epistolae lucem affundent Miechowita Hist. Polon. lib. II, cap. 3, fol. 990. Cromerus De Orig. et rebus gestis Polon. lib. III, p. 31, ut alios mittam.




[Col. 1405]
SMERAE POLOVECII EPISTOLA AD WLADIMIRUM RUSSORUM REGEM
(SANDIUS, Append. ad Historiam ecclesiasticam, p. 61.)





APOGRAPHUM EPISTOLAE

Quam scripsit explorator seu nuntius Wladimiri, supremi Russorum principis, Alexandria Aegyptiaca, circa annum 990, tempore quo Russia nondum baptismum suscepisset; quae translata est ex scriptis antiquae doctrinae Russorum, per Andream Kolodynsky a Witepsko, in hodiernum scriptum, e lingua Bulgarica, e tabulis aereis inventis in monasterio Salvatoris, terrae Praemissiensis, non procul a veteri Sambore, ubi celebris dux Leo situs est, anno 1567. Postea vero idem Andreas transtulit eam e Bulgarico scripto in Polonicam linguam. Dictam epistolam ex ms. codice Polonico I Ryniovicii Trembecii a se verbotenus latine redditam meam communicavit Benedictus Wissowatius, filius Andreae Wissowatii, ut sequitur:

[Col. 1405C] Potentissime rex Wladimire, inclyte heros, domine mi chare, haereditarie dominator regionum Slavonicarum, post aedificationem turris propagatarum e generatione Japhet, Deus vivus omnipotens [Col. 1406C] et solus sapiens regat te sicut ipse scit, in potentia et potestate, ad multos annos.

Hodie scias a me, rex, fletus mihi semper oboritur cum suspirio, quod me ablegaveris in regiones [Col. 1407A] Graecas, a communione charitatis tuae et terrarum Russicarum, propter explorationem religionis ac morum: quas ob res hic saepenumero parum abfuit quin perirem: nullusque mihi nunc hinc in terram tuam patet introitus. Qua de re magnificentia tua sic intelligat. Transivi deserta per cacumina cum molestia, Pannoniam itidem transivi, et Danubium trajeci cum magna aerumna. Postea Serbiam, Bulgariam, Mysiam, et magnum celebre imperium Graecorum, cum quinque regnis ejus, fuique Antiochiae, postea Hierosolymae. Hierosolyma autem veni huc Alexandriam. Hic vero vidi ubique synagogas sumptuose fabricatas, in quibus homines morum aspidum et basiliscorum. Praeterea vero vidi etiam non paucos Christianorum conventus, apud [Col. 1407B] quos jam nulla idola sunt, tantum mensa et scamna. Hi autem homines sunt theologi (in Polonico est Bogomowey, i. e. de Deo loquentes) honesti, super omnia diligentes pacem, plane velut angeli Dei. Conveniunt autem ad doctrinas quotidie ex mandato Dei, et ad preces antelucano tempore, rursus vero post occasum solis, aliquando autem tertia et nona hora diei. Hos autem hic homines ubique nominant sanctum Dei novum Israeliticum populum, seu Israelem. Sequuntur autem hic hanc doctrinam et reges aliqui cum suis doctoribus, et ego ipse semper eos doctrinae causa accedo. Et jam sum apud eos regenitus aqua et Spiritu, in nomine Patris Dei omnipotentis, et Filii ejus Christi, et sancti Spiritus, ex eodem Deo procedentis; qua de re [Col. 1407C] librum eorum cognominatum Evangelia, cum doctrinis apostolorum, tibi, rex, mitto, ut percipias. Sed de hoc etiam sciat vestra potestas: vidi in Caesaris ditione, quod illis probis, piis hominibus, injuria magna fiat; quoniam Graeci existentes sermone callidi, et arrogantes, ex mendacio possunt facere rem justam, imitantes in hoc quasdam doctrinas, et instituta Romana, attrahentes sua astutia homines simplices ad suas synagogas et ecclesias . . . . (hic deest vocula, quae in Polonico exemplari legi nequit), ipsi dicunt esse Deum unicum, omnipotentem; Filium autem Dei unigenitum Jesum Nazarenum, ejusdem Spiritu sancto post quaedam tempora, e Davidis generatione, secundum antiqua ejus promissa, in casta Virgine Maria conceptum et natum, [Col. 1407D] cujus solium durabit usque in aeternum, quoniam est jure vocatus Filius Dei, et Servator, Deus fortis, Pater futuri saeculi; praeterea vero ut rex et judex a Deo Israelis est toti mundo manifestatus, sicut hoc mihi a magistro, dudum pro certo notum est. Ecce autem Graeci deserentes Dei omnipotentis praeceptum, et propriam suam explicationem, Caesar ac patriarchae cum caetero suo senatu nominari se etiam novum Israelem mandant; jubent etiam illos fratres suos pauperes, ipsi existentes vividi, invitos sibi servire, et censum dare. Praeterea vero prohibent illis uxores ducere, victuque secundum voluntatem suam cum benedictione frui; sic etiam et artes liberales, et arma, quia est [Col. 1408A] firmatus, quod apud Christianos posset servari honeste, etiamsi absque necessitate urgente, caventes sibi ab invidia, et interna exacerbatione. Illi autem hoc in sua potestate retinent, ideo ut in isto interdicto habeant magnum populum in servitute sua. Denique post mortem suam jubent imagines suas adorari, et imponunt nominum suorum denominationes cum signo domuum, ut in aeternum sint memorabiles et celebres; in illas autem praedictas domos jubent eos ad preces ire cum thure ac candelis, et cum omnigena esculentis sacrificiis, nominantes hoc seu vocantes bonam reverentiam; quod eis in dies electos fundantes, in perpetuum privilegio muniverunt. Verumtamen scio quod ultima generatio ab hoc omni magnopere liberabitur, cum [Col. 1408B] animadvertent quod in illis coactis ecclesiis, praeter voluntatem Dei omnipotentis, valde voracitate inquinentur. Quoniam post adorationem idolorum supplaudunt pedibus, plaudunt manibus, efferentes voces suas ad cantum, sicut musica varia; gerentes se absque pudore, quod non licet dicere nec scribere. In illis autem diebus quosdam donant, sicut dignum est, gratia; alios vero post haec festa puniunt velut legem transgredientes. Propterea quidam Christiani in secessu, in sepulcris, et inter montes atque in silvis et hiatibus terrae convenientes, ob servitutem iniquitatis, vaticinantur, dicentes: Peribunt arrogantes Graeci ipsi in igne aeterno. Denique et hi, qui ab eis morum ansam habent, etiam sunt inhonesti, infames, mendaces, abominandi. Dictum autem est [Col. 1408C] mihi, rex domine mi, te tuamque generationem talem fore, et dicunt de talibus hominibus praesentibus hodie, quod oculi eorum et corda sint obcaecata. Ideo ultima generatio eorum judicabit eos, vocans eos canes, fabularum fictores, a Deo deficientes et aberrantes a veritate; attamen et illi judicantes ipsi multum exitii haud evadent, propter foedam discordiam, et iniquitatem suae superbiae. Quidam vero humilis cordis, ab omnipotente Deo, propter Filium ejus, opera Spiritus sancti, omnia scripta legis investigabunt sibi in salutem. Sed via eorum angusta erit eis: et scrutabar hoc perlustrata doctrina aspiciens ab initio mundi, num erit bene talibus et validis, sapientium dictorum hominibus Graecis opulentis, cum aliis generationibus hominum, [Col. 1408D] morum eorum, et intellexi quod brevi tempore videbunt omnigenam ignominiam, interitum suum. Idola autem eorum externis linguis in proverbium ibunt, quoniam non consistent adversus iram Dei vivi, cum sint surda et muta. Praeterea vero dicebant aliqui Christianorum et Judaicae gentis, quod et ipse cum eis ex quibusdam scriptis intellexi, quod ultima generatio Slavonica uniet se cum magno zelo, applicabunt se ad laudandum et profitendum unicum Deum Israelis, Creatorem visibilium et invisibilium rerum, qui liberavit populum suum credentem a peccatis eorum, obedientia Filii, opera Spiritus ejus sancti. Cum quibus et ultima gens Judaica agnoscentes cum aliis linguis doctrinam Christi sui [Col. 1409A] unigeniti ejus, laudantes et benedicentes salutem adipiscuntur, quoniam voluntati Dei sui obedient. Illo autem tempore possibile erit talibus accipere omnem honorem et potentiam omnigenam, per doctrinam et modum prout in antiquiori scriptura exstat. Ideoque, o rex, non licet tibi suscipere mores et religionem Graecam; sin vero eam susceperis, ego ad te nunquam proficiscar, sed hic obdormiens [Col. 1410A] judicium Filii Dei exspectabo. Haec scripsi ferreis litteris, excudens in XII tabulis aereis, Alexandriae Aegyptiacae 5587, Pharaon 1179, Alexandri celebris regni ejus anno V, indict. I, luna VII, Idib. XIV. Hoc tibi fideliter significo medicus et rhetor tuus.


IWANIEC SMERA POLOWLANIN [(1) 1Kb] .





[Col. 1409]
FORMULES INEDITES PUBLIÉES D'APRÈS UN MANUSCRIT DE LA BIBLIOTHÈQUE DE STRASBOURG PAR M. EUGÈNE DE ROZIÈRE CHEF DU CABINET DU MINISTRE DE L'INSTRUCTION PUBLIQUE ET DES CULTES MDCCCLI





[PRAEFATIO.]

Il est impossible de bien comprendre l'esprit d une législation et de juger avec certitude de ses effets, si l'on ne joint à l'étude des lois, qui posent les principes, l'étude des actes, qui les développent et les mettent en action. La manière dont une disposition législative est appliquée dans les actes en révèle fréquemment le sens jusque là demeuré obscur. Les actes sont pour la loi un commentaire vivant et agissant; on peut dire que c'est la loi prise sur le fait. Aussi la nécessité d'unir la pratique à la théorie, et de compléter l'une par l'autre, est elle reconnue par tous ceux qui s'occupent sérieusement de la science du droit. Cette nécessité apparaît même dans l'étude de nos lois modernes, généralement si formelles et si explicites; à plus forte raison doit-elle se produire dans l'étude des lois anciennes, rédigées à une époque de barbarie, où le droit était établi moins par des textes légaux que par une série de coutumes et d'usages traditionnels.

Les actes seuls peuvent nous aider à constater ces usages; et sous ce rapport on doit assimiler les formules aux actes proprement dits. Les formules étaient des modèles, dressés en général d'après des actes véritables, et destinés à servir de guide aux praticiens. Il suffirait la plupart du temps d'y ajouter la date et les noms des parties pour reconstituer les actes eux-mêmes. Leur utilité pour l'explication de notre ancien droit a été proclamée par tous les savants qui ont écrit sur cette matière, et je crois superflu de reproduire ici des considérations que Bignon, Lindenbrog, Baluze et leurs successeurs me paraissent avoir épuisées.

Il n'est pas étonnant que le mouvement scientifique de notre siècle, qui a remis en honneur l'étude historique du droit, ait rendu aux formulaires des temps mérovingiens et carlovingiens la même importance qu'aux autres monuments de la législation barbare. On a dû rechercher les manuscrits de formules avec le même empressement que ceux des lois germaniques et des capitulaires. Un double intérêt s'attachait à cette recherche: il fallait d'abord retrouver les sources des publications faites jusqu'à ce jour, afin de rétablir d'après les originaux les textes dénaturés par des éditeurs négligents ou systématiques: cette première partie de la tâche est remplie, et M. Pardessus a consigné le résultat de ses recherches sur ce sujet dans un article publié par la Bibliothèque de l'Ecole des Charles et plein d'utiles renseignements [(1) 1Kb] . Il fallait ensuite explorer les manuscrits qui n'avaient point encore été consultés, dans l'espoir d'y découvrir des formules inédites et d'obtenir ainsi, soit des connaissances nouvelles, soit la confirmation de celles qui sont acquises; je me suis efforcé d'accomplir cette seconde partie, et plus d'une fois le succès a répondu à mes espérances. Grâce à l'obligeance de plusieurs savants bibliothécaires, français et étrangers, qui m'ont permis de visiter les dépôts confiés à leurs soins, ou qui m'ont fait l'honneur d'entrer [Col. 1411] en correspondance avec moi, j'ai pu recueillir un assez grand nombre de formules inédites. Mon intention est de les réunir en un seul corps avec celles qui ont été antérieurement publiées, et dont j'ai revu le texte sur les originaux. Mais, en attendant que j'aie terminé ce travail, qui demande une longue préparation, j'ai cru me rendre utile aux personnes curieuses de nos antiquités juridiques par la publication anticipée de quelques-uns des textes que j'ai rassemblés.

Je donne aujourd'hui quelques extraits d'un manuscrit qui appartient à la bibliothèque municipale de Strasbourg. Ce manuscrit est in-4o, en parchemin, d'une écriture du neuvième siècle; les rubriques sont tracées à l'encre rouge et généralement assez soignées. Il était au seizième siècle la propriété de Beatus Rhenanus, qui légua sa bibliothèque à la ville de Schelestadt. Les autorités locales ne prirent aucun soin de cette précieuse collection; les manuscrits furent evitassés dans un lieu humide, où ils demeurèrent abandonnés pendant plus de deux cents ans. En 1813, le manuscrit dont je parle passa entre les mains de M. Bodman, de Mayence, d'une manière qu'on ne saurait trop sévèrement qualifier; on lit en effet au bas d'un des feuillets la note suivante, écrite au crayon: Praesens codex spectavit olim ad Beatum Rhenanum, ex cujus bibliotheca eum mihi dono dedit D. Armbruster, maire, cum essem Schlestadii, 1813, . . . . Bodman. Si cette déclaration est fausse, M. Bodman a dérobé le manuscrit dans un dépôt, où il était admis à titre de confiance; si elle est vraie, le maire a manqué gravement à ses devoirs en aliénant une propriété publique commise à sa garde. Des mains de M. Bodman, le manuscrit passa dans celles de M. le conseiller Buchler, à la mort duquel il fut acheté par M. Jung pour la ville de Strasbourg [(2) 1Kb] . Il a beaucoup souffert du temps et de l'humidité; les premiers et les derniers feuillets sont détruits, et la reliure elle-même a complétement disparu. Dans son état actuel, il se compose de soixante-sept feuillets, dont quatre ou cinq sont tellement rongés qu'on n'y peut plus lire que la moitié des lignes. Les vingt premiers contiennent la seconde moitié de la Lex Ripuariorum, dont la première partie occupait sans doute le commencement du manuscrit. Le fol. 21 est rempli par un fragment d'office religieux portant pour titre: Incipit versus in dominicis diebus. Au fol. 22 commencent les rubriques de la Lex Alamannorum, et au fol. 25 le texte de cette loi, qui s'étend jusqu'au ro du fol. 53 inclusivement. Les derniers feuillets sont occupés par des formules, au nombre de vingt, dont trois répondent aux nos 32, 33 et 34 du livre II de Marculfe, les dixsept autres sont inédites. Je ne crois pas que ce manuscrit ait servi aux savants qui ont édité la loi des Ripuaires et celle des Allemands; mais assurément le nombre de pièces inédites qu'il renferme prouve suffisamment qu'il est demeuré inconnu à ceux qui ont publié des recueils de formules.

J'ai collationné le texte du manuscrit de Strasbourg avec un manuscrit de la bibliothèque de Saint-Gall; ces deux manuscrits, sans être identiques, présentent cependant dans certaines parties une telle analogie, qu'ils paraissent dériver d'une source commune. Je me réserve de faire plus tard connaître en détail celui de Saint-Gall; je me suis borné à relever ici les variantes qu'il présente dans les textes communs aux deux manuscrits.



I.
[Col. 1411A]

La première formule offre le modèle d'une donation entre-vifs, sans aucune restriction ni réserve, faite conjointement par deux époux en faveur d'un monastère.



CARTA TRADITIONIS, QUAM VIR ET UXOR EJUS FACIUNT DE AMBORUM REBUS [(3) 1Kb] SUIS SINE ALIQUO CENSU.

Dum enim propago humani generis ab exortu creationis suae usque in presens augmentis succedentibus crescit, non hoc nisi ex [tre] me [(4) 1Kb] condicionis statu accepit. Quod semel a Domino diffinitum [(5) 1Kb] , nulla mutabilitate minuitur. Et ideo [(6) 1Kb] legislator divine auctoritatis Moyses de hac insolubili [Col. 1412A] diffinitione discripsit [(7) 1Kb] : Propter hoc reliquid homo patrem et matrem, et adherebit uxori suae, et erunt duo in carne una. Ideoque nos, in nomine sanctae Trinitatis, ille vir et conjux mea illa: constat nos legali hoc et indissolubili vinculo divino, ut credimus, nutu coadunatos [(8) 1Kb] , et res quasdam nobis tam de paternico quam de maternico hereditario jure provenisse nec non et de quodammodo justo contracto [(9) 1Kb] , quas nobis in aeterna beatitudine credimus ambobus proficere, si [(10) 1Kb] easdem pro remedio animarum nostrarum ad loca sanctorum delegare contendimus; quod ita et facere decrevimus. Et ideo potestativa [(11) 1Kb] tradimus atque transfundimus [Col. 1413A] omnes res nostras [(12) 1Kb] , quas in presenti habere visi sumus, ad monasterium quod vocatur illud, ubi ille abba [(13) 1Kb] et pastor sancto gregi preesse videtur, et quod est constructum in honore sancti illius; et hoc est, quod tradimus, in loco nuncupante illo, in pago cujus vocabulum est illud. Omnes res [(14) 1Kb] , quas ibidem habere visi sumus, id est tam terris quam domibus, aedificiis [(15) 1Kb] , mancipiis, pratis, pascuis, vineis, silvis, aquis aquarumve decursibus, egressus et regressus, cultis et incultis, mobilibus et immobilibus, peculiis utriusque sexus, peccoribus cum pastoribus, seu quicquid dici aut nominari potest et presens nostra videtur esse possessio, omnia et ex integro tradimus ad supradicta loca sanctorum; ita ut ab hodierna [(16) 1Kb] rectore seu actores [(17) 1Kb] prefati [Col. 1413B] monastaerii easdem res [(18) 1Kb] habeant, teneant atque possideant, vel quicquid exinde facere pro opportunitate ipsius monastaerii facere decreverint, libera in omnibus perfruatur potestate faciendi [(19) 1Kb] . Si quis vero, quod evenire non credimus, si nos ipsi aut quislibet heredum vel proheredum nostrorum vel qualiscumque persona istam traditionem, quam nos pari consensu facere decrevimus, destruere voluerit, nullatenus valeat perficere quod inchoavit, et pro temeretate sua persolvat ad ipsum monasterium aliud tantum quantum repetit, et insuper sit culpabilis in erarium regis auri tantum, argenti tantum, et nihilhominus hec traditio omni tempore firma et inconvulsa permaneat cum stipulatione subnixa [(20) 2Kb] .

[Col. 1413C] Actum in illo loco, publice [(21) 1Kb] , presentibus quorum hic signacula continentur. Sig. illius, sig. illius, qui pari consensu istam traditionem firmaverunt. Sig. testium septem vel amplius [(22) 1Kb] .

Ego itaque ille, anno illo illius [(23) 1Kb] regis Franchorum, mense illo, die illa, quod facit ipse mensis [(24) 1Kb] , sub comite illo [(25) 1Kb] , scripsi et subscripsi feliciter. Amen.



II.
[Col. 1414A]

La formule qui suit est divisée en deux paragraphes, elle contient en effet deux actes parfaitement distincts. Le premier est une donation entre-vifs, faite conjointement par deux époux en faveur d'un monastère; cette donation, conçue à peu près dans les mêmes termes que la précédente, en diffère par la réserve de l'usufruit stipulée par les donateurs, et l'établissement d'une redevance payable par eux pendant toute la durée de cette jouissance. Le second n'est en réalité que l'acceptation de la donation et de ses clauses par l'abbé du couvent donataire; mais la forme de précaire, dont ces deux actes sont revêtus, demande quelques explications.

On sait que les précaires étaient des concessions de terres faites par les églises pour un temps et à des conditions que les lois canoniques avaient pris soin de régler. Quand l'usage des donations pieuses fut devenu général, un grand nombre de donateurs, [Col. 1414B] voulant conserver l'usufruit des biens dont ils abandonnaient la propriété aux églises, employèrent la forme usitée pour les précaires. Par un premier acte ils faisaient à la communauté, qu'ils voulaient enrichir, une donation pure et simple: par un acte postérieur cette communauté leur rétrocédait la jouissance des biens qu'elle avait reçus d'eux. Cette routine prit un tel empire, qu'on rédigeait un acte de rétrocession, comme on peut le voir ici, dans les cas même où le donateur avait stipulé dans l'acte de donation la réserve expresse de l'usufruit.



§ I.---CARTA TRADITIONIS, QUAM VIR ET UXOR EJUS FACIUNT DE OMNIBUS [(26) 1Kb] REBUS SUIS ET CUM CENSU PROSOLVENDUM DIEBUS VITE SUE.

Auctoris simul et redemptoris nostri verba de conexione [(27) 1Kb] viri ac mulieris audivimus in Evangelio dicentes: Quod ergo Deus conjunxit, homo non [Col. 1414C] separet. Ideoque ego ille et conjux mea illa: dum non est incognitum, sed omnimodis divulgatum, qualiter nobis hereditario jure, paternico simul et maternico, cum quolibet justo contracto provenit hereditas, quod nos, ut credimus, per divinam inspirationem [(28) 1Kb] conpuncti, pro animarum nostrarum redemptione ad loca sanctorum delegare contendimus; et hoc est, quod tradimus, in locis denominatis [Col. 1415A] vel in loco denominato illo [(29) 1Kb] , in pago cujus vocabulum est illud. Omnes res nostras, quas in presenti [(30) 1Kb] habere visi sumus, id est casa curte [(31) 1Kb] clausa, cum terris et domibus, aedificiis, mancipiis, pratis, pascuis, silvis, vincis, aquis aquarumve decursibus, seu quicquid dici aut nominari potest, omnia ex integro tradimus atque transfundimus ad monasterium illud, quod est constructum in honore sanctorum illorum, ubi ille abbas regulariter preesse videtur; in ea videlicet ratione, ut, quamdiu simul vixerimus, vel qui de nobis alio superstis fuerit, supradictas [(32) 1Kb] sub usu fructuario habeamus, censumque annis singulis [(33) 1Kb] prosolvamus, id est tantum et tantum, et interim de supradictis rebus non habemus facultatem minuendi aut alienandi, [Col. 1415B] nisi quantum ad usum pertinet eas incolendi et in usu habendi, et post obitum nostrum statim sine alicujus contradictione vel aliqua diminutione ad supradicta loca sanctorum res supradicte revertantur perpetualiter possidendi. Si quis vero, quod evenire non credo, si nos ipsi aut quislibet [(34) 1Kb] persona, istam traditionem destruere voluerit, nequeat inchoatum suum nulla occasione perficere, et pro vi, quam locis sanctorum inferre conebatur, restituat ibidem duplum quantum malo ordine abstraere voluit, et in re publica prosolvat auri tantum, argenti tantum, et insuper hec traditio perennis temporibus firma valeat perdurare cum testibus subordinatis.

Actum in illo loco, publice, presentibus quorum hic signacula subnotantur. Sig. illorum, qui istam [Col. 1415C] traditionem pari consensu firmaverunt.



§ II.---PRECARIA [(35) 1Kb] .

Domino venerabili et in Christo patri illi abbati [(36) 1Kb] monasterii cujus vocabulum est illud [(37) 1Kb] . Dum constat [(38) 1Kb] qualiter vos legitimo conjugio [(39) 1Kb] primitus conexi ille [et] illa, multisque incognitum [Col. 1416A] non sit ambobus vobis tam de paternico quam de maternico seu etiam [(40) 1Kb] justo contracto res vobis quasdam hereditario jure provenisse, que site sunt in pago nuncupante, in villa denominata illa, quas vos animo concordi cum terris et domibus, edificiis, mancipiis, pratis, pascuis, silvis, vel omnibus cultis et incultis, cum universis adjacentiis, quas enumerare perlongum est, tradidistis et cartam [(41) 1Kb] confirmastis ad loca sanctorum, ubi nos auctore Deo vilicationem fungimur; sed postea fuit vestra petitio, nostra quoque non rennuit voluntas, ut superius denominatas res notras, vel quas cartula traditionis vestrae plenius commemorat, vobis sub usu fructuario dies vitae vestrae [(42) 1Kb] prestaremus, quod ita et fecimus; in ea ratione videlicet, ut, quamdiu [Col. 1416B] vixeritis, easdem res habeatis, censumque annis singulis prosolvatis, id est tantum et tantum [(43) 2Kb] , [et interim] [(44) 1Kb] nihil minuendi aut alienandi non habeatis facultatem, sed post obitum vestrum ipse res in omnibus meliorate ad supradictum monasterium revertantur perpetualiter possidendi. Nullusque, neque nos nec quilibet successorum nostrorum, hanc precariam, quam nos emisimus, nullatenus valeat destruere; sed perennis [(45) 1Kb] temporibus stabilis et firma perduret, prout tempus dictaverit et convenientia in ea discripta finita fuerit. Et ut firmior per tempora conservetur, manu nostra fratrumque nostrorum subtus firmitatem inseruimus.

Sig. illius abbatis, qui hanc precariam fieri jussit. Sig. fratrum septem vel amplius.



III.
[Col. 1416C]

La formule suivante est la reproduction presque littérale de celle qui précède; l'espèce seule est différente. On y voit de même une donation entrevifs faite à un monastère, sous réserve d'usufruit, et suivie d'un acte de rétrocession. La donation n'émane à la vérité que du mari et non des deux conjoints; mais l'usufruit est également stipulé au [Col. 1417A] profit de la femme, si elle survit à son époux. Les observations que j'ai faites au sujet de la formule précedente sont donc en général applicables à celle-ci.



§ I. CARTA TRADITIONIS, QUAM VIR FACIT DE REBUS SUIS, ET VULT UT UXOR EJUS HABEAT POST SE; AUT QUAM UXOR FACIT DE REBUS SUIS, ET VULT UT VIR EJUS HABEAT POST SE. [(46) 1Kb] .

In Dei nomine, perpetrandum est unicuique [(47) 1Kb] quod sapientia Dei per Salomonem dixit: Redemptio anime viri proprie divicie ejus.---Redemptoris quoque verba dicentis: Date elemosinam, et ecce omnia munda sunt vobis. Ideoque ego ille, his ammonitionibus conpunctus simul et confisus, dono donatum pro remedio anime meae [(48) 1Kb] , quod in perpetuum esse volo, et hoc est, quod dono, in pago nuncupante illo [in villa] [(49) 1Kb] cujus vocabulum est illud, [Col. 1417B] omnem portionem meam, quae ibidem sit [(50) 1Kb] , id est tam terris quam domibus, edificiis, mancipiis, pratis, pascuis, silvis, aquis aquarumve decursibus, cum omnibus adjacentiis suis, ad basilicam, quae est constructa in honore sancti illius, ubi ille servus Dei rector esse videtur; in ea ratione videlicet, ut, quamdiu vixero, easdem res habeam, censumque annis singulis solvam; et si uxor mea [(51) 1Kb] mei supervixerit, eo quod filiorum procreatio minima visa est processisse [(52) 1Kb] , ipsas res dies vite suae habeat, et supradictum censum solvat; et post discessum ejus sine aliqua marritione ad supradictum traditionem revertantur perpetualiter. Nunlusque, neque ego aut quilibet heredum vel proheredum occasio aut qualiscumque persona, presentem traditionem [Col. 1417C] per nullius ingenii subtilitatem valeat corrumpere; sed perenni vigore stabilis debeat perdurare. Et ut certior habeatur, et nullis temporibus subventuris [(53) 1Kb] destruatur, si quis eam destruere voluerit [(54) 1Kb] , poenam inscriptam in rebus publicis [(55) 1Kb] prosolvat, id est auri tantum, argenti tantum, et nihilhominus presens cartula cum omnibus in ea continentibus usque in evum inconcussa permaneat cum stipulatione [(56) 1Kb] subnixa

Actum in illo loco [(57) 1Kb] , publice [(58) 1Kb] , presentibus qui subscribuntur vel reliquo populo. Sig. illius, qui istam traditionem fieri et firmare rogavit.



§ II.---PRECARIA.

Dum enim quisque pro remedio anime suae sua propria ex justis laboribus largiri decreverit, ex divina [Col. 1418A] inspiratione sibi procul dubio sciat hoc pervenisse. Ideoque, tu vir ille [(59) 1Kb] , complacuit tibi ut res tuas, quas in presenti habere visus fuisti, in villa quae vocatur illa; in pago nuncupante illo, traderes ad loca sanctorum illorum, ad monasterium quod nominatur illud, ubi nos, auctore Deo, praesidemus; sed postea te postulante quatenus illas res sub usu fructuario tibi cederemus, non negavimus huic postulationis, sed sicut postulaveras ita fecimus, id est ut, quamdiu vixeris, illas res sub usu fructuario habeas, censumque annis singulis inde prosolvas, et si uxor tua te supervixerit, supradictas res tempus vite suae habeat, similemque censum ex eisdem rebus annuis temporibus reddat; quae statim post istam diffinicionem [Col. 1418B] statu[l]am cum omni integritate, sicut cartula traditionis tuae cum earundem rerum continet, quam apud nos retinemus, in omnibus meliorate sine alicujus contradictione ad nos successoresque nostros revertantur sub perpetuitate [(60) 1Kb] retinendi. Nullusque, [nec ego] [(61) 1Kb] nec quislibet successorum nostrorum, hanc precariam ullis temporibus ausu temerario audeat destruere [(62) 1Kb] , sed quicquid nostris statutis diffinitum est [(63) 1Kb] inconvulsum valeat perdurare, quatenus reliquos fideles delectet sine aliquo typo vel occasione [(64) 1Kb] contenciosa proprias res ad ecclesiam Dei contradere ad pauperum Christi inopiam sublevandam.

Actum in ipso monasterio, coram ipso [(65) 1Kb] abbate vel fratribus seu reliquis [(66) 1Kb] fidelibus. Sig. ipsius [Col. 1418C] abbatis, qui istam precariam fieri decrevit [(67) 1Kb] .



IV.

Cette formule ne diffère des deux précedentes, que par l'extension aux enfants du donateur des réserves stipulées par celui-ci à son protit.



§ I.---CARTA TRADITIONIS, QUAM FACIT HOMO, ET VULT UT INFANTES EJUS HABEANT POST SE CUM CENSU.

Ego, in Dei nomine, ille. Conplacuit mihi in animo meo ut aliquid de rebus meis pro remedio anime meae condonare deberem, quod ita et feci; et hoc est, quod trado, in pagello denominato illo, [in loco] [(68) 1Kb] cujus vocabulum est illud. Illas omnes res meas, quas mihi ibidem pater meus moriens [(69) 1Kb] dereliquid, [quas ibidem contra fratres meos] [(70) 1Kb] [Col. 1419A] vel quas ibidem contra heredem [(71) 1Kb] meum illum [(72) 1Kb] mihi partiendo sors legitima contulit, vel quae ego postea quibuslibet justis laboribus augmentare potui, cum omni integritate, id est curte clausa cum edificiis, mancipiis [(73) 1Kb] , casatis, terris cultis et incultis, pratis, silvis [(74) 1Kb] , aquis, farinariis, haec, ut praefatus sum, cum omnibus adjacentiis vel adpendiciis trado ad ecclesiam quae constructa est in honore sancti illius, ad monasterium quod dicitur illud, ubi ille abbas gregi Dei regulariter praesidere cognoscitur; in ea ratione videlicet, ut, quamdiu mihi vita comitatur in corpore, superius denominatas res in beneficium a vobis accipiam sub usu fructuario, debitumque censum [singulis] [(75) 1Kb] annis vobis successoribusque vestris prosolvam, id est [Col. 1419B] tantum, filiusque meus ipse [(76) 1Kb] res habeat diebus vite suae tantummodo, et supradictum censum prosolvat; et si infantes mei me [(77) 1Kb] supervixerint, dies vite suae easdem res habeant tantummodo, et eundem censum [(78) 1Kb] prosolvant; et si mihi Deus filium de legitima uxore dederit, easdem res habeat diebus [(79) 1Kb] vite suae tantummodo; post quorum obitum ipse res in omnibus meliorate redeant partibus vestris [(80) 1Kb] in perpetuum retinende. Et si mihi filiorum procreatio de legitimo conjugio evenerit, ipsi easdem res post obitum meum retineant, et cum supradicto censu prosolvant tempus vite suae; sin autem minime, post obitum meum sine cujuslibet tergiversatione jure auctoritatis vestrae retinende revertantur ipse res in perpetuum [(81) 1Kb] . Si [Col. 1419C] quis vero, quod futurum esse non credo, si ego ipse aut quislibet persona istius traditionis firmitatem corrumpere voluerit, obviante ei ordine veritatis, nullatenus fallatiam suam valeat [(82) 1Kb] perficere, et pro ausu temerario prosolvat ad prefatum monasterium duplum tantum quantum malo ordine cupiditate praeventus abstrahere voluerit, et insuper regie potestati sit culpabilis auri tantum, et nihilhominus presens cartula cum omnibus in se continentibus inviolata permaneat cum testibus subordinatis.

Actum in illo loco, publice, his qui subnotantur [presentibus] vel reliqua innumera multitudine populi.



§ II.---PRECARIA [(83) 1Kb] .
[Col. 1420A]

Ego, in Dei nomine, ille abbas una cum conmissis fratribus nostris. Dum non sit incognitum qualiter tu ille, exortatione divina suggerente, omnes res tuas, quas in pago denominato, in villa nuncupante [(84) 1Kb] , habere videbaris, quas tibi ibidem pater tuus moriens dereliquid, vel quas proprio labore ibidem lucrare potuisti, vel quas ibidem contra fratrem [(85) 1Kb] vel contra coheredem tuum [(86) 1Kb] illum [(87) 1Kb] justa tibi portio [(88) 1Kb] contulit, cum curte clausa et edificiis ortisque pomiferis, singularibus [(89) 1Kb] mancipiis, his nominibus [(90) 1Kb] illis, casatis, terris, pratis, silvis, cultis et incultis, seu cum omnibus adjacentiis, adpendiciis, ad eam pertinentibus, quod enumerare perlongum est, cum omni integritate [Col. 1420B] tradidisti ad monasterium illud [(91) 1Kb] , ad basilica que constructa noscitur in honore sancti illius, ubi nos, auctore Deo, pastoralem curam gerimus; sed postea, te postulante, congruum visum est nobis [(92) 1Kb] ipsas res tibi cedere sub usu fructuario habendas [(93) 1Kb] , censumque exinde prosolvere annuis temporibus non negl[eg]as [(94) 1Kb] , id est tantum; et si tibi Deus filium de legitima uxore dederit, easdem res habeat dies vite suae tantum modo, et censum supradictum neglegere non presumat, similiterque filii tui [(95) 1Kb] , quas [(96) 1Kb] in presenti habere visus fuisti [(97) 1Kb] , faciunt [(98) 1Kb] dies vite suae; post quorum [(99) 1Kb] obitum omnes res supradicte revertantur ad nos successoresque nostros perpetualiter; quod si tibi [procreacio] [(100) 1Kb] filiorum minime oborta fuerit, statim [Col. 1420C] post obitum tuum sine alicujus prejudiciaria contentione ad actores seu ad defensores supradicte ecclesiae revertantur in perpetuum. Nec quilibet, aut nos ipsi vel successores nostri, haec statuta valeat ausu temerario inordinanter destruhere [(101) 1Kb] , sed, prout tempus in presenti precaria poposcerit, inconvulsum valeat perdurare, quam nos cum consensu fratrum nostrorum roborare decrevimus.

Actum in illo loco, sub presentia illorum et caeterorum, quos enumerare libitum non est. Sig. ipsius abbatis, qui hanc precariam fieri decrevit.



V, VI, VII, VIII, IX.

Rien n'est plus propre que les cinq formules suivantes [Col. 1421A] à faire comprendre la variété infinie de situations que devait produire la liberté des contrats; rien ne montre mieux en même temps comment un grand nombre de conventions de natures diverses étaient revêtues de la forme usitée pour les précaires. En effet, ces cinq formules ne diffèrent pas extérieurement de celles qui précèdent. Le copiste s'est même dispensé de reproduire la majeure partie des actes de donation ainsi que les actes de rétrocession ou de prestaire; il s'est borné à transcrire les diverses conditions mises par les donateurs à leurs libéralités.

Dans la cinquième, on voit le donateur réserver non seulement pour lui-même et pour ses enfants, mais encore pour toute sa descendance, la jouissance des biens dont il aliène la nue-propriété. Les seuls avantages obtenus par le donataire sont donc la perception d'un cens annuel et l'espoir de réunir l'usufruit à la propriété, si la descendance du donateur [Col. 1421B] venait à s'éteindre. Il est permis de croire que dans les contrats de ce genre, sous l'apparence et la forme d'une aliénation, les parties avaient surtout pour but la création des liens de vassalité.



QUOD OMNIS POSTERITAS HABERE DEBET.

. . . . In ea ratione ut, quamdiu mihi vita comis fuerit, superius denominatas res habere mihi liceat et cum censu singulis annis prosolvere [(102) 1Kb] , infantesque mei post obitum meum similiter faciant omnisque posteritas, quae de ipsis fuerit procreata [(103) 1Kb] usque in sempiternum. Quod si evenerit ut ipse res sine herede remaneant, sine meae posteritatis legitima procreatione, quod plerumque contingit, nullus de heredibus vel [pro]heredibus [(104) 1Kb] ceteris se ibidem possit [(105) 1Kb] adjungere, sed ubi [Col. 1421C] cum censu [(106) 1Kb] prosolvebatur [(107) 1Kb] , illuc jam redeat in perpetuum. Si quis vero . . . .

La sixième et la septième nous paraissent offrir des modèles de contrat pignoratif; le donateur et le donataire ne sout probablement rien autre chose qu'un emprunteur et un prêteur, le prix stipulé pour le rachat équivaut sans doute à la somme antérieurement prêtée, et le cens annuel en représente l'intérêt.



QUOD HOMO [(108) 1Kb] PER SEMETIPSUM REDIMERE VOLUERIT.

. . . Sub ea videlicet convenientia presentem traditionem statuo [(109) 1Kb] : si ego ipse infra annos tantos res suprascriptas redimere voluero, cum tantis et tantis solidis redimam, et in proprietatem meam, sicut jamdudum fuerant, reducam sine alicujus prejudicio; et interim cum censu suprascripto ipsas [Col. 1421D] res habeam. Si quis vero [(110) 1Kb] . . . .



QUOD INFANTES EJUS REDIMERE POST OBITUM EJUS DEBENT [(111) 1Kb] .

. . . In ea ratione scilicet ut res ipsas dies vite [Col. 1422A] meae habeam, censumque prosolvam; et si infantes mei post obitum meum easdem res redimere voluerint, habeant licentiam eas redimendi cum tanto et tanto et in proprietatem sui juris revocandi. Si quis vero, et cetera.

La huitième est une aliénation véritable moyennant une pension alimentaire. L'acte de prestaire ne devait pas dans ce cas, comme dans les précédents, contenir une rétrocession de l'immeuble de la part du donataire au donateur, mais seulement une promesse de fournir les aliments stipulés. Il fundrait d'ailleurs connaître la valeur relative de l'immeuble et de la pension alimentaire pour décider si cette convention était en réalité une donation ou une vente.



QUOD HOMO TRADIT CONTRA VICTUM ET VESTITUM [(112) 1Kb] .

. . . In ea ratione videlicet ut ab hodierna die easdem [Col. 1422B] res habeatis sub jure dominii vestri actores defensoresque prefati monasterii usque in simpiternum, et quantum ad victum et vestimentum [(113) 1Kb] pertinet in alimoniis et tegumentis necessitates meas procuretis dies [(114) 1Kb] vite mee. Si quis vero, et cetera.

La neuvième contient une donation de la nue-propriété avec réserve de l'usufruit, et met au nombre des causes d'extinction de cet usufruit le cas où le donateur irait vivre dans le couvent donataire.



QUANDO IN EA RATIONE DAT RES SUAS, UT EUM LICEAT CONVERSARE IN MONASTERIO [(115) 1Kb] .

. . . In ea ratione ut, quamdiu voluero, ipsas res libere mihi uti [(116) 1Kb] cum censu [(117) 1Kb] liceat, id est tantum; et si aliquando saeculum relinquere voluero, [Col. 1422C] tunc locum conversationis monachilis vitae, sicut regularis edocet industria, inter vos me habere liceat, resque supradictae ad jus dominii vestri revertantur in perpetuum. Si quis vero [(118) 1Kb] . . .



X [(119) 1Kb] .

Les actes de vente sont fréquents dans les formulaires des deux premières races. Celui qu'on va lire ne diffère sous aucun rapport essentiel de ceux qui sont contenus dans les recueils de Marculfe, de Sirmond on de Lindenbrog.



VENDICIO.

Ego, in Dei nomine, filius quondam illius. Dum non est incognitum qualiter inter me et illum abbatem monasterii illius, quod est constructum in honore sancti illius, convenit ut ei seu rectoribus [Col. 1422D] ipsius monasterii aliquam partem de hereditate mea tradidissem, quod ita et vendidi; et hoc est quod vendidi, in pago nuncupante illo, unum wanc [(120) 1Kb] , qui ab occidentali parte ipsius rivi, [Col. 1423A] qui in illum lacum defluet, adjacere videtur, et omnem silvam ibidem adherentem usque ad illam viam publicam et usque ad lacum et usque ad sursum in eccha [(121) 1Kb] cum omni integritate sua; et accepi a predicto abbate et ab advocatis seu rectoribus ipsius monasterii precium argenti libram unam et unum caballum et unum palleum centum solidos valentem [(122) 1Kb] ; et ob hoc presentem cartam venditionis propter firmitatis studium fieri decrevimus [(123) 2Kb] , ut neque nos nec quislibet heredum vel successorum nostrorum hanc venditionem valeat evertere aut destruere, sed omni tempore firma debet perdurare cum stipulatione subnixa.



XI [(124) 1Kb] .

[Col. 1423B] Cette formule offre la plus grande analogie avec celle que nous avons publiée sous le no IV; c'est de même une donation faite à un monastère, avec réserve de la jouissauce tant au profit du donateur qu'au profit de ses descendants et sous la condition d'un cens annuel; cette convention est, comme la plupart des précédentes, rédigée dans la forme usitée pour les précaires.

Nous ferons seulement remarquer: 1o que la donation est faite par unc femme veuve; 2o que les biens donnés par elle lui provenaient de son fils prédécédé; 3o que les petits-enfants de la donatrice, qui doivent à sa mort conserver la jouissance de ces biens, sont soumis au payement d'un cens plus considérable que celui qu'elle acquitte elle-même; 4o qu'un certain nombre d'esclaves, appartenant probablement à l'immeuble donné, sont exceptés de la donation; 5o qu'au lieu d'un seul acte de rétrocession ou prestaire, il en existe deux, l'un pour [Col. 1423C] la garantie de la donatrice, l'autre pour la garantie de chacun de ses petits-enfants.



§ Ier. CARTA DONATIONIS, QUAM FACIT MULIER PRO ABSENTIBUS [(125) 1Kb] VIRIS AC FILIIS EJUS AD MONASTERIUM.

In Dei nomine, perpetrandum est uniquique quod evangelica vox ammonet dicens: Date elemosinam, et ecce omnia munda sunt vobis. Ideoque ego illa cogitavi vitam futuram aeternam retributionem, trado atque transfundo omnia quecumque in his duobus villis, his nominibus, illa, illa, ad monasterium quod est constructum in honore sanctae Mariae semper virginis, ubi ille abbas preesse videtur, quae mihi ille filius meus manu potestativa tradidit, quecumque in supradictis villis habere visus fuit, id [Col. 1423D] est tam terris quam domibus, edificiis, mancipiis, pratis, pascuis, aquis aquarumve decursibus, cultis [Col. 1424A] et incultis, cum omnibus adjacentiis vel adpendiciis et cum omni integritate; haec omnia ego ad supradenominatum trado atque transfundo pro animabus filiorum meorum, illius, illius, et pro anima viri mei illius et pro salute anime, exceptis mancipiis, illis, illis; reliqua omnia ex integro tradidi, in ea videlicet ratione ut, quamdiu vixero, supradictas res habeam, censumque ex eis annis singulis prosolvam, id est quatuor solidos; et si filii illi filii mei me supervixerint, quorum unus dicitur ille, alter ille, tunc ille habeat hoc, quod in illa villa tradidi, tantum dies vite suae in beneficium, et solidos quinque solvat annis singulis ad supradictum monasterium; ille vero alter hoc teneat, quod in illa villa tradidi, eodem tenore quo frater ejus per omnia; [Col. 1424B] post meum vero et illorum discessum cum omni integritate sine alicujus contradictione ad supradictum monasterium revertantur perpetualiter possidende.



§ II. PRECARIA.

Ego, in Dei nomine, ille abbas monasterii quod vocatur illud. Dum pluribus notum sit qualiter tu illa omnia, quecumque in illa villa et in illa ex traditione filii tui illius habere potuisti, haec sine aliqua diminutione cum omni integritate sua ad monasterium quod vocatur illud, exceptis mancipiis, his nominibus illis et illis, reliqua omnia, ut diximus, quecumque dici aut nominari possunt, pro anima viri tui illius et pro animabus filiorum tuorum [Col. 1424C] illius et illius et pro salute animae tuae donasti ad monasterium tradidisti; sed postea fuit tua petitio, nostra quoque non negavit voluntas, ut tibi easdem res in beneficium cederemus dies vitae tuae, in ea ratione ut, quamdiu vixeris, supradictas res habeas, et censum ex eis annis singulis solvas, hoc est quatuor solidos; post tuum vero discessum, si te nepotes tui, id est filii [filii] tui ille et ille supervixerint, easdem res habeant dies vitae suae tantum, et censum exinde solvant, id est ille habeat illam villam et quinque solidos annis singulis ad supradictum monasterium pro censum solvat, [et ille] illam villam eodem tenore quo frater ejus similiter fatiat; post illorum vero discessum, statim cum omni integritate res supradenominate ad supradictum [Col. 1424D] monasterium revertantur perpetualiter possidende. Nullusque et cetera.



§ III. PRECARIA FILIORUM.
[Col. 1425A]

Ego, in Dei nomine, ille abbas de monasterio quod vocatur illud, quod est constructum in honore sanctae Mariae semper virginis. Dum plurimis non est incognitum, te etiam illum non latet, qualiter avia tua illa tradidit omnia quecumque habere visa fuit in illis locis, exceptis his mancipiis illis, illis, ad supradictum monasterium pro remedio anime viri ejus illius et animabus filiorum ejus illius et illius et pro salute animae suae; sed postea ejus petitio fuit, nostra quoque non rennuit voluntas, ut post illius discessum in beneficium cederimus, et non negavimus huic postulationi, sed sicut postulavit ita fecimus, in ea videlicet ratione ut post illius discessu habeas supradictas res dies vitae tuae tantum, et censum [Col. 1425B] solvas annis singulis, hoc est quinque solidos; post tuum vero transitum, antedicto res revertantur perpetualiter possidende.



XII [(126) 1Kb] .

Il s'agit ici du renouvellement ou plutôt de la prolongation d'une convention antérieure: un père avait donné son bien à un monastère avec réserve de la jouissance tant à son profit qu'au profit de son fils; celui-ci demande à son tour et obtient que cette jonissance soit continuée à ses enfants. Les renouvellements de cette nature devaient être facilement accordés, soit lorsque le cens annuel était assez élevé pour constituer un prix de ferme ou canon emphytéotique, soit lorsque la convention primitive n'était en réalité qu'un contrat pignoratif, soit enfin lorsque le monastère y trouvait un avantage, comme dans notre espèce, pour l'augmentation du cens.



PRECARIA [(127) 1Kb] .
[Col. 1425C]

Domino venerabile et in Christo patre abbate monasterii quod vocatur illud [(128) 1Kb] . Dum constet quod ille quondam omnia quaecumque in illo loco [habebat] tradidit ad monasterium quod vocatur illud, ad ecclesiam sancti illius, et petivit ut filii ejus, usque ad obitum suum, post eum haberent ipsas res, et cum sensu prosolverent, id est tantum et tantum; nunc postulavit illius filius ille ut supradicta res infantibus ejus cederetur post ipsius illius obitum dies vitae illorum, quod nos ita concessimus, in ea ratione ut ipse ille ipsum censum annis singulis istam convenientiam majorem fatiat, id est tantum et tantum, friskingas tantum sive escas in anno fiat sive [Col. 1426A] non fiat [(129) 1Kb] , solidos tantum et tantum panes, et hoc ad Nativitatem Domini faciat duci ad illam curtem nostram, et infantes ejus post obitum ejus hec omnia fatiant dies vite suae tantum, si ipsas res habere voluerint; post quorum obitum sine alicujus contradictione supradicte res in omnibus meliorate ad nos successoresque nostros revertantur perpetualiter possidende. Nullus hoc valeat inrumpere, sed, prout tempus dictaverit, inconvulsa valeat perdurare cum stipulatione subnixa.

Actum in ipso monasterio, sub presentia fratrum. Sig. ipsius abbatis, qui hanc precariam fieri decrevit. Sig. fratrum septem vel amplius.



XIII [(130) 1Kb] .

Les chartes et les formules d'affranchissement [Col. 1426B] sont également communes, et cette matière ne présente, pour ainsi dire, aucune obscurité. La formule qui suit n'ajoute donc rien aux connaissances acquises; elle offre seulement un nouveau modéle d'affranchissement par acte privé.



INGENUITAS.

Ego, in Dei nomine. Conplacuit mihi in animo ut vernaculum juris mei, nomine illum, ad ecclesiam sancti illius [(131) 1Kb] , quod est constructa in villa quod dicitur illa, in pago nuncupante cujus vocabulum est illud, ingenuam relaxarem pro remedio animae meae vel pro aeterna retributione, quod ita et feci [(132) 1Kb] ; in ea videlicet ratione ut, quamdiu vixeris, a[d] prefatam aecclesiam in cera tramissa valente sive [ar]gento vel in alia qualibet peccunia annis singul[is [Col. 1426C] pro]solvas, similiterque nati tui, qui ex te nati sunt [vel pro]creati fu[erint], fatiant, et in eadem ingenuitate p[erma]neant, quam tibi concessi, perennis temporibus: [munde]purdium vero vel defensionem de ipsa ecclesi[a habea]tis [(133) 1Kb] . Si quis vero, quod fieri non credo, si ego ipse [aut] ullus heredum meorum vos inquietare vel contra hanc ingenuitatem a me factam venire temptaverit aut eam inrumpere voluerit, in erarium regis multa conponat, id est auri untias tres, argenti pondera quinque, coactus exsolvat, et quod repetit per nullius ingenium vindicare non valeat; sed presens epistola ingenuitatis firma et stabilis debet perdurare.

[Col. 1427A] Actum in villa illa, publice, presentibus quorum hic signacula subter continentur. Sig. illius, qui hanc ingenuitatem fieri et firmare rogavit. Sig. testium quatuor vel amplius.

Anno regnante regis illius, [m]ense illo, sub die illa.

Nomen cancelarii.



XIV [(134) 1Kb] .

Cette formule offre le modèle d'un jugement rendu par un comte et réformé par des missi dominici.



NOTICIA.

[Not]um sit omnibus, tam presentibus quam et futu[ris, qua]liter ille comis, placito habito, divestivit illum [de prop]rio alode propter crimen incesti [Col. 1427B] [(135) 1Kb] . Postquam autem [ille et] ille comis, missi dominici, in illas partes convenissent [ad jussionem] domni imperatoris explendam et justa judicia [ordin]anda, reclamavit se predictus ille quod injusto judicio propriis rebus caruisset et eum predictus [comes malo] ordine propriis rebus disvestisset. Tunc predicti mis[si jusse]runt homines ter hoc testimoniare quod ver[itatem super] predicta scirent [(136) 1Kb] . Tunc illi, sacramento facto [et fide] data, dixerunt quod legibus hoc factum fuisset [(137) 1Kb] . Tunc predicti missi judicaverunt ejus jussione imper[atoris] quod pro tali incesto non debuisset proprias res perdere [(138) 1Kb] , et reddiderunt ei predictas res pro proprio.

Hi sunt autem, qui hoc testificantur.



XV [(139) 1Kb] .
[Col. 1427C]

Il ne s'agit pas dans cette formule, comme on pourrait le croire au premier abord, d'un affranchissement, mais seulement d'une transaction: un homme illustre, fils d'un comte, réclamait commo esclaves un certain nombre de personnes; un tiers se présente au tribunal du missus, devant lequel la revendication aviat été portée, et obtient le désistement [Col. 1428A] du demandeur moyennant l'abandon qu'il tui fait d'une pièce de terre et des constructions qui la couvrent. A la suite de cette transaction, deux actes durent être dressés: l'un émanant du demandeur et garantissant les défendeurs contre toute réclamation ultérieure de sa part; l'autre émanant du tiers qui avait obtenu la transaction et garantissant au demandeur la propriété de la pièce de terre pour laquelle il s'était désisté. C'est ce second acte dont la formule qui suit offre le modèle.



[Sine rubrica.]

Nos vero, in Dei nomine, ille. Dum pluribus [non est incognitum] qualiter inluster vir ille, filius illius quondam comitis, aliquem hominem, nomine illo, cum sororibus suis, his nominibus, [in suum ser]vicium quesivit a parte patres eorum, no[mine illo, nos] consideravimus cum consilio parentum vel [eorum, [Col. 1428B] qui] presentes fuerunt in mallo publico coram [misso imper]iali, illo videlicet abbate et illo judice, et feci[mus firmi]tatis pactum, et dedimus hobam unam in [loco, qui] vocatur ille, quam ille ipse habuit, cum omni in[strumento et] aedificio in eadem posito, quatenus ipsa progeni[es no]minata ingenua valeat permanere a parte [inlustris] illius atque secura [(140) 1Kb] ; et cartam securitatis habeo accep[tam [(141) 1Kb] , et] pactum habeo firmitatis firmitatum, insuper [etiam] triginta solidos acceptas [(142) 1Kb] ; ipsam hobam superius nomi[nat]am ipso illi tradimus atque donamus, ut ab hac die presente habeat, teneat atque possideat, ut quicquid exinde facere voluerit liberam in omnibus habeat potestatem faciendi. Si quis vero . . . . .

[Col. 1428C] Le manuscrit de Strasbourg présente encore deux formules inédites, intitulées l'une et l'autre Libellum dotis; mais les feuillets qui les contiennent ont été tellement altérés, qu'à peine la moitié en est-elle demeurée lisible. D'un autre côté, ces deux formules se retrouvent dans le manuscrit de Saint-Gall. J'ai préféré dès lors en réserver la publication pour le moment où je ferai connaître en détail ce second manuscrit.




[Col. 1429]
FORMULES INEDITES PUBLIÉES D'APRÈS UN MANUSCRIT DE LA BIBLIOTHÈQUE DE SAINT-GALL, PAR EUGÈNE DE ROZIÈRE PROFESSEUR AUXILIAIRE A L'ÉCOLE DES CHARTES. MCCCLIII.





[PRAEFATIO.]

Il y a deux ans, jai publié une série de formules inédites, tirées d'un manuscrit de la bibliothèque de Strasbourg [(143) 1Kb] . J'y ai joint des variantes fournies par un manuscrit de la bibliothèque de Saint-Gall, et j'ai promis de faire connaître ultérieurement ce second manuscrit. Je viens aujourd'hui remplir ma promesse, à l'exécution de laquelle j'étais du reste plus intéressé què le public.

Le manuscrit dont il s'agit appartient à la bibliothèque capitulaire de Saint-Gall, et y porte le no 550. Il est de format in-12, et contient 121 feuillets, ou 242 pages, de parchemin. L'écriture me paraît de la fin du IXe siècle; les rubriques, formées d'un mélange de lettres capitales et onciales, sont tracées à l'encre rouge. Quoiqu'il faille assurément pardonner beaucoup à l'ignorance des auteurs et à la grossièreté des copistes de cette époque, je dois avouer qu'il existe peu de textes où le langage et l'orthographe soient aussi corrompus; les mots défigurés, les désinences méconnues, les membres de phrases tronqués s'y rencontrent en si grand nombre, que le sens en devient souvent difficile, quelquefois même impossible à comprendre.

Les matières assez diverses que ce manuscrit renferme sont rangées dans l'ordre suivant:

1o Fragmentum artis grammaticae (pag. 1-2).

2o Passio sancti ac beatissimi Georgii martyris, commençant par ces mots: In illo tempore erat rex paganorum nomine Decianus, etc. (pag. 3-29).

3o Passio sanctorum Felicis et Regulae (pag. 29-37).

4o Historia de inventione sancti Michaelis ecclesiae archangeli, commençant par ces mots: Memoriam beati Michaelis archangeli toto orbi venerandam, etc. (pag. 37-56).

5o FORMULAE CARTARUM, TRADITIONUM ET EPISTOLARUM (pag. 56-161).

6o Cumeani Scoti liber poenitentiarum.

Le formulaire compris entre les pages 56 et 161 fait seul l'objet de mon travail. Il comprend quatrevingt-cinq formules, dont les deux premières répondent aux nos 7 et 8 du livre Il de Marculfe; deux autres ont été publiées dans les Analecta de Mabillon (p. 418, édition in-fol.); j'en ai moi-même imprimé douze d'après le manuscrit de Strasbourg; les soixante-neuf dernières me paraissent inédites.

Rien ne fait connaître l'auteur de cette collection. Une note écrite au siècle dernier sur la marge du manuscrit l'attribue à Ison, moine de Saint-Gall, et M. Pertz, trompé sans doute par cette note, a reproduit dans ses Archives la même assertion [(144) 1Kb] . On sait en effet qu'Ison, chargé tour à tour de diriger les écoles de Saint-Gall et celles de Grandfel, avait composé des formules à l'usage de ses élèves [(145) 1Kb] . Mais il y a une telle distance entre la latinité correcte de la Vie de saint Otmar [(146) 1Kb] et le style barbare de notre formulaire, qu'il me semble impossible d'attribuer ces deux ouvrages au même auteur. Les formules d'Ison, qui paraissent perdues pour nous, ont d'ailleurs été connues de nos devanciers; Goldast les a eues entre les mains, et en a publié cinq [(147) 1Kb] , que Baluze a reproduites d'après lui [(148) 1Kb] ; or le recueil dont il s'agit ne contient aucune de ces cinq formules, et cette raison suffit pour écarter l'opinion de M. Pertz.

Si l'auteur doit rester inconnu, il est du moins permis de former des conjectures sur le temps et le lieu où il a vécu. Plusieurs formules fournissent à cet égard des renseignements positifs.---Ainsi, parmi les nombreuses et grossières fautes d'orthographe que j'ai déjà signalées, il en est dont le retour fréquent, et pour ainsi dire systématique, semble attester l'origine allemande de l'ouvrage, par exemple la substitution

[Col. 1431] la lettre p à la lettre b, de la lettre t à la lettre d, de la lettre f à lettre v; on trouve en effet puplice pour publice, supscripcio pour subscriptio, inpuendum pour imbuendum, subtitus pour subditus, tricto pour dricto, fasallo pour vasallo, etc. . .

La présomption qui résulte de ce système orthographique est d'ailleurs confirmée par des passages nombreux et décisifs. Les formules 27 et 29 contiennent, l'un un modèle de jugement, l'autre un modèle de constitution de douaire, rédigés tous deux secundum legem Alamannorum; les formules 3, 5, 21, 24 27 et 30 mentionnent les signatures de sept témoins, nombre exigé par le titre Ier de la loi des Allemands, et même la formule 24 ajoute à la mention des signatures cette seconde mention: signa aliorum Alamannorum; dans la formule 63, il est question des dommages causés à un monastère par les dissensions excitées inter Alamannos et Alsacenses; enfin, dans la formule 41, un abbé prie un de ses confrères de lui envoyer une semence, qu'il n'a pu trouver in tota Francia, expression qui sert en général à désigner le royaume de France orientale, dont le pays des Allemands faisait partie [(149) 1Kb] .

Je dois ici faire observer que les formules contenues dans le manuscrit de Saint-Gall ne forment pas un tout homogène, et qu'elles paraissent appartenir à deux collections séparées. Il existe en effet entre les pages 121 et 122 du manuscrit une solution de continuité, qui ne tient pas seulement à la perte de quelques feuillets. Les pages 122 et suivantes diffèrent par la nature du parchemin et par le caractère de l'écriture de celles qui précèdent: cette différence semble indiquer qu'on a réuni dans une même reliure les fragments de deux ouvrages distincts, et le soupçon se change en certitude si l'on considère les noms d'hommes et de lieux conservés par les copistes. Dans cinq formules, qui appartiennent au premier fragment, il est question de l'abbaye, des moines et des abbés de Reichnau: l'abbaye est désignée par les noms de ses patrons, la sainte Vierge, saint Pierre et saint Paul; les moines reçoivent l'épithète d'insulanenses, qui rappelle la situation géographique de leur couvent; enfin, les abbés mentionnés sont Pierre et le celèbre Walafrid Strabon. Dans cinq autres formules, qui appartiennent au second fragment, il est question du monastère de Morbach et de ses abbés Amico et Sindbert. Ne doit-on pas en conclure que le manuscrit de Saint-Gall renferme deux formulaires distincts, dont l'un avait été rédigé à Reichnau, l'autre à Morbach? Ces deux abbayes étaient du reste situées dans le pays des Allemands, et cette circonstance vient appuyer les conjectures que j'ai précédemment exposées.

Il reste à fixer, au moins approximativement, l'époque où ces deux recueils furent composés. Plusieurs des noms propres déjà cités peuvent à cet égard servir de renseignements: on sait en effet que Pierre fut élu abbé de Reichnau en 781 et Walafrid Strabon en 842, qu'Amico fut élu abbé de Morbach en 774 et que Sindbert gouverna le même monastère de 779 à 809. Ce n'est pas tout: deux formules offrent des modèles de requêtes adressées à Charlemagne; une troisième est datée du règne de Louis le Germanique. On trouve enfin dans le premier fragment une lettre adressée par les religieux de Reichnau au pape Grégoire III, qui régna de 731 à 741, et dans le second fragment une lettre de saint Prudence, qui occupa le siége épiscopal de Troyes depuis 847 jusqu'en 861. Ces observations suffisent pour montrer que les deux recueils sont contemporains, et qu'ils ont été rédigés pendant la période de la domination carlovingienne.

Je n'ai pas l'intention de publier les formules inédites du manuscrit de Saint-Gall dans l'ordre où ce manuscrit les présente. J'ai cru me rendre plus utile au lecteur en les disposant avec une certaine méthode. Je les ai donc partagées en deux classes: la première comprend toutes celles qui offrent des modèles d'actes juridiques; la seconde renferme principalement des lettres échangées entres des évêques et des abbés, ou même de simples particuliers.



PREMIERE PARTIE.



I.
[Col. 1431]

Je place cette formule la première, parce qu'elle est la seule qui se rapporte au droit public. Elle offre le modèle des ordres expédiés par le souverain pour le logement de ses envoyés. On sait que l'obligation de recevoir les délégués de l'empereur et de leur fournir tout ce qui était nécessaire à leur nourriture et à leur voyage était chez les Romains une des formes de l'impôt. Cette institution fut maintenue par les conquérants germaniques, et nous trouvons [Col. 1432] dans les Capitulaires et dans les recueils de formules de nombreuses preuves de son application. (Cf. du Cange, Vo Mansio, Tractoria.)



AD PRINCIPEM [(150) 1Kb] .

Cognoscas, ille, ut, cum iste homo ille at te venerit, ut facias dare illi et illa et mansionem ei et suis et hominibus. Cave ne inde neglegens appareas. Vale bene.



II ET III.
[Col. 1433A]

Les deux formules suivantes offrent des modèles d'affranchissements, le premier devant l'Eglise, le second par acte privé.

On fait généralement remonter à Constantin l'introduction des affranchissements devant l'Eglise. Il est vrai que Sozomène (liv. I, c. 9) mentionne trois constitutions de ce prince sur cette matière, et que deux d'entre elles ont été insérées dans les codes de Théodose et de Justinien. Cependant il me paraît probable que les chrétiens affranchissaient leurs esclaves devant les ministres de leur religion longtemps avant la conversion de Constantin; mais ce mode d'affranchissement était sans doute alors considéré comme un mode privé, et ne conférait pas aux affranchis la qualité de citoyen romain. Les constitutions de Constantin eurent pour but de le transformer en mode public ou solennel, en assimilant le prêtre au magistrat. Quoi qu'il en soit, c'est [Col. 1433B] à Constantin que la tradition des siècles barbares a rapporté l'origine de cette institution, comme on le voit par la formule cinquante sixième de l'Appendix ad Marculfum. L'Eglise en conserva précieusement l'usage après la chute de l'Empire, et nous trouvons dans les lois des Ripuaires (tit. 58), des Aliemands (tit. 17 et 18), des Lombards (II, 35, et III, 9), la preuve qu'elle fut admise et pratiquée chez les différentes nations germaniques.

Quant aux affranchissements per cartam ou per epistolam, c'est-à-dire par acte privé, ils ne conféraient, d'après le droit romain, qu'une liberté restreinte. Mais cette distinction avait disparu dans les Etats germaniques; l'affranchi per cartam pouvait jouir d'une liberté parfaite et recevoir, aussi bien que ceux qui avaient été affranchis devant les églises, le titre de civis romanus. La condition de l'affranchi dépendait moins du mode d'affranchissement que des restrictions que le maître y apportait.



DE INGENUITATE AD ECCLESIAM.
[Col. 1433C]

Ego, in Dei nomine, ille, tractans pro Dei intuitu vel animae meae remedium ut servum juris mei, nomine illo, ingenuitatem concederem, quod ita feci, et circa sacra sancta altaria illum duci precepi, ut ab hodierno die ingenuus permaneat, tamquam si ab ingenuis parentibus fuisset procreatus, sibi vivat, sibi laborat atque laboratum suum omni tempore possideat, mundburdium vel defensionem ad ipsam ecclesiam pertineat, et ibidem annis singulis trimissa valente in cera aut quicquid potuerit solvat [(151) 1Kb] . Si quis vero, quod fieri esse non credo, si ego ipse aut ullus heredum vel proheredum meorum, qui contra hanc ingenuitatem a me factam venire temptaverint [Col. 1433D] aut eam inrumpere voluerit, sociante fisco multa componat, id est auri uncias duo, argenti pondere quinque coactus exsolvat, et quod repetit per nullius ingenium evindicare non valeat; sed hec presens epistula ingenuitatis omni tempore firma et stabilis debeat perdurare.

Actum in villa illa, puplice, presentibus quorum hic signacula continentur.

Signum illius, qui hanc cartam fieri rogavit.

[Col. 1434A] Sig. testium septem vel amplius [(152) 1Kb] .

Tempora regis vel nomen ejus, nomen cancellarii cum supscripcione, et mense et die, in quo facta fuerit [(153) 1Kb] .



CARTA AD INGENUIS RELAXANDUM EXTRA ECCLESIAM.

In Dei nomine, ego ille talis. Mihi sumpsit consilium, pro Dei amore et animae meae remedium, ut vernaculum juris mei, nomine illo, ingenuum relaxare debueram et ab jugo servitutis absolvere, pro eo quod semper circa me fideliter in omnibus deserviret, et propter divinam vocem dicentem: Sive servus, sive liber, omnes in Christo unum sumus [(154) 1Kb] . Propterea ego tibi integram ingenuitatem concedam, ut sis ingenuus, sicut reliqui [in]genui, qui sub tale titulum relaxantur, tibi vivas, tibi [Col. 1434B] laboras atque laboratum tuum possideas, portas apertas cives romani vias, discendendi partibus quas libet pergas, mundpurtium vel defensionem ubi ipse elegere volueras pertineas, nullum debitum obsequias, sed in integro ingenuitate vivas. Si quis vero, quod fieri non credo, si ego ipse aut ullus heredum vel proheredum meorum, qui contra hanc ingenuitatem agere aut infrangere voluerit, inprimitus enim iram Dei et sanctorum ejus incurrat et pena inferni experire pertimescat, et insuper sociante fisco auri libras tres, argenti pondera quinque coactus exsolvat, et hec ingenuita[s] a me facta omni tempore firma et inviolata permaneat cum stipulacione subnixa.

Actum in villa illa, que dicitur illa.

[Col. 1434C] Signum qui hanc ingenuitatem fieri et firmare rogavit, et sig. aliorum septem.



IV, V, VI.

Une femme libre, en s'unissant à un esclave, perdait son ingénuité, et appartenait, ainsi que ses enfants, au maître de son mari. La loi salique (tit. 14, § 7), la loi des Allemands (tit. 18), le troisième capitulaire de 819 (§ 3) ne laissent aucun doute sur la coutume suivie à cet egard par les peuples germaniques. Mais il dépendait du maître de renoncer à l'exercice de ce droit, en permettant à la femme de conserver son ingénuité et de la transmettre à ses enfants. Les concessions de cette nature, dont les trois formules suivantes offrent le modèle, devaient même être assez communes, si l'on en juge par le nombre d'exemples qu'on en rencontre. (Cf. Form. Marc. II, 29; Bign., 10; [Col. 1434D] Andegaw., 58.)



CARTA DE INGENUA FEMINA CONJUGATA A SERVO.

Ego, in Dei nomine, ille et ille. Dum cognitum est quod servus meus, nomine illo, filiam aut parentem tuam aut neptam aut consobrinam tuam, nomine illa, accepisset uxorem, propterea ego eam talem epistolam et firmitatem pro hanc concopulacionem emitto, ut pro hanc causam ad jugum servitutis declinare non debeat, neque ipsa neque [Col. 1435A] geniti ejus, qui ex ea nati fuerint, sed habeant licentiam libertatis; debitum tuum quod tibi debuunt pro id ubi manum reddant secundum placito vel legem [(155) 1Kb] , et si exire voluerint, ut ipsa supernominata femina aut infantes ejus, quicquid de eorum laboratum eis legitimum optinet, cum ipso procedant sine ulla contradictione [(156) 1Kb] . Si quis vero ullus adest de egentibus nostris, heredum vel proheredum meorum, aut quislibet ulla amposita persona, qui contra hanc firmitatem istam venire temptaverit, aut eos inservire voluerit, partibus fisce multa componat, id est auri tantum, argenti tantum coactus exsolvat, et quod repetit evindicare non valeat; sed hec presens epistula omni tempore debeat esse conservata cum stipulatione subnixa.

[Col. 1435B] Actum in villa illa, publice, presentibus quorum hic signacula continentur.

Sig. hominis illius, cujus servus fuerit, qui hanc epistolam fieri rogavit.



EPISTOLA CONCULCATURA [(157) 2Kb] .

In Christo sorore illa, ego ille. Quia hominibus non est incognitum qualiter tu servo meo, nomine illo, accepisti maritus, quod et ita fecisti; et ego tibi de praesenti talem epistula emitto conculcaturia, quod nullum periculum exinde non habetis de tuas ingenuitates, nisi sub integra ingenuitate debeas permanere. Si quis vero, quod fieri non credo, si ego ipse aut quislibet de heredibus meis vel quislibet. . . . . .



ITEM ALIA.
[Col. 1435C]

Ego, in Dei nomine, ille. Dum non habetur incognitum qualiter homo servus meus, nomine ille, feminam ingenuam, cujus vocabulum est illa, in conjugio sociavit; sed illorum fuit petitio et mea voluntas decrevit ut eis cartulam conculcationis pro mercede facere deberem, quod et ita faeci. Ideoque [Col. 1436A] talem firmitatem per hanc cartulam facimus adque manu confirmamus, ut, si, Deo volente, agnatio ex illis procreata fuerit, sub integra ingenuitate omni tempore vite seu permaneat [(158) 1Kb] ; et nec ipse ego nec heredes mei ullunquam tempore eos in servitio revocemus, sed pro mercede nostra, sicut diximus, sibi vivent, sibi laborant, seu mundebordo cui voluerint pro defensione elegant.

Facti epistolam conculcationis, anno XIII regnante. . . . .



VII et VIII.

Il s'agit, dans ces deux formules, de la dot, dans le sens germanique, c'est-à-dire de la donation faite à la femme par le mari avant le mariage. Le texte s'en rencontre également dans le manuscrit de [Col. 1436B] Strasbourg, mais avec beaucoup de mutilations.



LIBELLUM DOTIS.

Domino patri [(159) 1Kb] illi, ego ille. Dum cognitum est quod ego sororam tuam aut neptam tuam per [(160) 1Kb] conventu parentorum nostrorum ex utraque partem accepissem uxorem, propterea ego tibi talem epistolam dotis [(161) 1Kb] emitte in has litterulas scribere praecipio secundum legem Alamannorum [(162) 1Kb] , vel haberem nostrum quod esse dinoscitur, hoc est curti clausa cum spurima [(163) 1Kb] et alias officinas [(164) 1Kb] quantum sunt, mancipas tantos, boves aut vaccas tantos, borcos [(165) 1Kb] et birbices [(166) 1Kb] quantum sunt, callidarias vel ferramentum si sunt, campo arativo ilihes tantos, pratas segaturias tantas et carradas tantas. Quod supperius diximus aut [Col. 1436C] donamus, dum vivis, sub usufructuario habeas, teneas atque possideas cum stipulacione subnixa; post tuum vero discessum ad me, si vivo, aut infantes meos, si Dominus donare voluerit, si sunt, ad illos revertantur; et si illi non sunt, ad meos proximos heredes ipse dotis, quam tibi dedi, revertant [Col. 1437A] secundum legem. Si quis vero, quod fieri non credimus, si ego ipse aut ullus heredum vel proheredum meorum, qui contra hanc libellum dotis agere aut venire voluerit, partibus fisce [(167) 1Kb] multa conponat, id est auri tantum, argenti pondera tanta coactus exsolvat, et quod repetit per nulliusque ingenuis [(168) 1Kb] evindicare non valeat; sed hec epistola dotis omni tempore firma et stabilis permaneat.

Signum illius, qui istam dotem donavit atque firmare rogavit.



LIBELLUM DOTIS.

Quia per dispositionem Domini nostri Jesu Christi et consensu amicorum nostrorum ego ille te ita filiam illius in legitimum conjugium suscepi, idcirco [Col. 1437B] tibi dotem legitimum decretum do manu potestativa in pago nuncupante illo, in villa que vocatur illa, curtem clausam cum ceteris edificiis, cum terra salice [(169) 1Kb] , id est jurnales tantos, prata ad carradas tantes [(170) 1Kb] et hobas tantas, cum agris, pratis, silvis. pascuis, aquis aquarumve decursibus, ut a die presente habeas, teneas atque possideas; in ea videlicet racione ut, quamdiu vixeris, easdem res sub usu fructuario habeas; post obitum vero tuum ipse res in meam revertantur potestatem vel ad meos heredes legitimos, si me supervixeris. Si quis vero, quod futurum esse non credo, si ego ipse aut ullus heredum vel proximorum meorum, hanc donationem dotis legaliter a me factam infringere voluerit, ad partes fisci multa conponat, id est auri libras tantas, [Col. 1437C] argenti libras tantas, et insuper tibi aliud tantum quantum repetit coactus exsolvat [(171) 1Kb] ; hec vero donatio firma et stabilis permaneat cum stibulacione subnixa.

Actum in villa illa, anno Ludowici invictissimi regis, in menses illo, die Jovis, indictione III, coram comite illo et frequentia populi testibusque subnotatis [(172) 1Kb] .

Sig. illius, qui hanc donationem dotis fieri rogavit. Sig. ceterorum testium.

Ego itaque ille notavi diem et annum, scripsi et subscripsi feliciter, amen.



IX.

Cette formule et les huit autres, qui la suivent immédiatement, se rapportent aux actes de donation. [Col. 1437D] Les premières sont de simples préambules; les deux dernières offrent des modèles complets.



PROLOGUS.

Dum unusquisque pro modulo quantitatis sue [Col. 1438A] propria largitate decreverit, ille bene tribuit, qui, quamvis parum, nihil tamen extra datum dimiserit. Ideo in Dei. . . . . . .



PROLOGUS.

Ille bene possidet, qui sibi in secula ista couparat premia sempiterna. Propterea ego. . . . . . . .



XI.



PROLOGUS.

Domino sacra sancta basilica Sanctae Marie, semper virginis seu Sancti Petri apostoli ceterorumque sanctorum [(173) 1Kb] , que est constructa in loco nuncupante illo. Dum non est incognitum. . . . . . . .



XII.



PROLOGUS.

[Col. 1438B] In Dei nomine, perpetrandum unicuique quod evangelica vox ammonet dicens: Date elemosinam et ecce omnia munda sunt [(174) 1Kb] . Hujus ergo salutiferi precepti ammonicione conpunctus, dono donatum. . . . . . . .



XIII.



PROLOGUS.

Ego, in Dei nomine, talis. Mihi decrevit voluntas in animo meo ut aliquam porcionem de rebus ad ecclesiam sancti illius tradere debuissem, quod ita et tradidi. . . . . . . .



XIV.



PROLOGUS.

Ego tamen hujus rei exemplum elegi donare ad [Col. 1438C] oratorium, cujus vocabulum illud [ubi] turma monachorum, Christo propicio, non modica esse videtur, omnes res meas, que mihi legitimo jure contingere videntur, ut ex eo augmentacione victus et vestitus habeat. . . . . . . .



XV.



INDICULUM BEGALE.

Illi rex Francorum, viris inlustribus, illo duce, illo comite. Illut nobis ad eterna retributionem vel stabilitatem regni nostri credimus, in Dei nomine, pertinere, si pe[ti]tionibus sacerdotum vel oportunitatem loca sanctorum aut ecclesiarum, in quo meis fuerint auribus prolati, effecti mancipamus. Dum ante hos dies paginola aliqua. . . . . nostra [(175) 1Kb] . . . . in loco nuncupante. . . . . . .



XVI.
[Col. 1438D]


CARTA DENOMINATIONIS [(176) 1Kb] AD ECCLESIAM DE TERRA MANCIPIIS AUT QUISLIBET.

In Dei nomine, ego ille. Recordatus innumerabilia [Col. 1439A] peccatorum meorum, dono ad ecclesiam illius sancti, dono quod in perpetuum esse donatum volo, pro remedium animae meae vel eterne retribucione, hoc est quod diximus; a die presente de meo jure ad ecclesiam sancti illius vel ejus rectoris trado in dominacionem, habeant, teneant atque possideant, quidquid exinde facere voluerint liberam ac firmissimam habeant potestatem faciendi, cum stibulacione subnixa. Si quis vero, quod fieri non credo, si ego ipse aut ullus heredum vel proheredum meorum, qui contra hanc donacionem a me factam venire praesumpserit, sociante fisco restitutionem [cum] multa conponat, id est auri libras duo, argenti pondera quinque coactus exsolvat, et duplum ad ipsam ecclesiam restituat, et quod repetit per nullius [Col. 1439B] ingenium evindicare non valeat.



XVII.



CARTA TRADITIONIS.

In Dei nomine, ego ille talis. Mihi decrevit voluntas ut aliquid de rebus meis illo homini tradidissem, quod ita et tradidi; [a] die presente de meo jure in tua trado dominacione, habendi sive commodandi, vendendi vel quicquid exinde facere pro utilitate tua volueris, liberam atque firmissimam habeas potestatem faciendi. Et [si] ullus est de agentibus nostris aut heredum vel postheredum meorum quislibet ulla opposita persona, qui contra hanc tradicionem a me factam agere aut venire aut ullam calumniam generare voluerit, partibus fisce multa conponat, id est auri libras duo, argenti pondera [Col. 1439C] quinque coactus exsolvat, et quod repetit per nulliusque ingeniis evindicare non valeat; sed hec presens epistula omni tempore firma et stabilis permaneat cum stibulacione subnixa.

Actum in villa, publice, presentibus quorum hic signacula continentur.

Sig. qui hanc cartam fieri rogavit.



XVIII.

Cette formule, semblable pour le fond à toutes les formules de vente qu'on connaît, est rédigée avec plus d'intelligence que la plupart des documents de cette nature. L'auteur ne s'est pas borné à copier servilement la charte qui lui servait de modèle; il a voulu donner à son oeuvre un caractère de généralité, et l'approprier aux différentes applications du contrat de vente.



CARTA VINDITIONIS.
[Col. 1439D]

In Dei nomine, ego ille venditor et ille emptor. Constat me tibi vindidisse, quod et ita vendidi, terram aut mancipium juris mei; si mancipius est, nomine illo; si terra est, in loco nuncupante ubi est, in pago illo aut in villa aut in sito illo, terra tantum quantum; si mansura est, cum adpenditiis ejus; et accepimus a te precium adtaxatum inter auro et argento et cavallos et boves et alium precium tanter et tanter; hoc, quod ego, homo ille, a die presente in tua trado dominacione, habendi, vindendi, sive commodandi, seu pro animae salute [Col. 1440A] donandi vel quicquid exinde facere volueris, in omnibus [liberam] ac firmissimam habeas potestatem facere.



XIX.

La réflexion que j'ai faite sur la rédaction de la formule qui précède est également applicable à celle-ci.



CARTA CUMCAMBIO.

Dominis fratribus in societate illo et illo. Sic et inter nos conplacuit atque convenit ut aliquid de rebus nostris in concambio confirmare debuerimus, quod et ita fecimus, aut quicquid fuerit accepimus, hoc est aut mancipia aut terra; a te mancipium hoc, nomine illo, et dedi alium mancipium in concambio isto, nomine illo, vexatum; et si terra fuerit, dedimus tibi terram istam in concambio tanter et tanter, [Col. 1440B] in loco nuncupante, in sito illo aut in pagello, et accepimus a te alteram terram, in loco nuncupante, in sito illo aut in pago illo, tanter et tanter. Quicquid ego tibi dedi, teneas, habeas atque possideas licentiam absque ulla contradicto unde commutare seu pro anima salutem donare, ut nec ego ipse nec ullus heredum meorum tibi hoc contradicere nec minuare possit, quicquid exinde facere volueris liberam ac firmissam habeas potestatem faciendi. Si quis vero, quod fieri non credo, si ego ipse aut ullus heredum vel proheredum meorum, qui contra literulas concambitairas a me factas venire presumpserit aut infrangere voluerit, sociante fisco multum conponat, id est auri tantum, argenti tantum coactus [Col. 1440C] exso[l]vat.



XX.

Les mots carta post cartam, qui servent de rubrique à cette formule, sont synonymes de precaria. On devait, en effet, dans les contrats de précaire, rédiger deux originaux, dont l'un contenait les stipulations du concédant, l'autre les engagements du concessionnaire. Il n'est donc pas étonnant que le second de ces actes ait été nommé carta post cartam, puisqu'il devait être précédé par le premier. Je ferai seulement remarquer que cette expression n'a été signalée ni dans le Glossaire de Du Cange ni dans le Nouveau Traité de diplomatique.



CARTA POST CARTAM.

In nomine Dei summi. Dum cognitum est quod ex facultatibus ex spontanea voluntate pro animae meae salutem ad ecclesiam illius tradidi, rogo subtitus vel [Col. 1440D] per vestram consolacionem abbatem illum et fratres ejus ut ipsas res, dum advivo, mihi precariam prestare jubetis, et post meum discessum ad infantes meos, si voluerint, sub usufructario; singulis annis per festivitatem sancti Remedii confessoris, quod in kalendas octobris, censum pro eo solvo, hoc est tantum vel quantum; et si de ipso censo, quod diximus, negligens apparuero in festivitate sancti Remedii anno primo, in secundo vero anno neglegens fuero, reddo duplum, et si in tercio anno de ipso censo per ipsam festivitatem sancti illius neglegens aparuero, ipsas res, quod per cartam firmitate ad ecclesiam illam [Col. 1441A] dedi, in omnibus admelioratas ibidem revertantur partibus meis in omnibus conservata. Si qui[s] vero, quod fieri non credo, si ego ipse, abbas aut alius qui post eum venit, qui contra hanc precariam a me factam infrangere voluerit, solvat in publico auri uncias tres, argenti pondera quinque coactus exsolvat, et quod justum repetit non praevaleat evindicare; sed hoc praesens praecaria ista omni tempore sit conservata.

Sig. abbatis, qui hanc praecariam fieri atque firmare rogavit.

Sig. praeposito et decano et cancelario et camerario et portario et seniorium fratrum inter totos.

Sig. de ipsa familia ecclesiastica laicorum septem consentientes.

[Col. 1441B] Sig. aliorum Alamannorum, ubi ipsa tradicio adesse videntur.

Ego enim cancellarius anno vel die mensis quod fuerat scripsi et subscripsi.



XXI.

La formule qui suit offre un modèle de jugement, et mérite à plusieurs égards de fixer l'attention. On y voit figurer un comte, des rachimbourgs et des juges; ces derniers, distincts des autres membres du tribunal, me paraissent être les vicomtes ou vicaires, qui jouissaient probablement du droit de siéger avec le comte, lorsqu'ils se trouvaient présents au chef-lieu du pagus. On y voit aussi des témoins proprement dits, choisis parmi les habitants du voisinage, et des fidéjusseurs ou cautions, destinés sans doute à garantir l'exécution du jugement par la partie condamnée. Enfin l'expédition du jugement est souscrite par sept témoins, conformément au [Col. 1441C] principe de la loi des Allemands, qui s'appliquait à tous les actes écrits.



EVINDICATE JUDICIO VIRO INLUSTRO.

Vir inluster comis ille. [Cum] in pago illo resedissem, in villa illa, cum judicibus et reginburgis et aliis populis multis ad discendum judicium, ad presentem nostram veniens homo iste, nomine illo, [repetebat] ei, [dum diceret quod] per malo ordine res suas tulisset. Et nos hanc causam per vicinos eorum diligenter adquisivimus, per fidejussores positos et sacramentum jurata. Et ipsi dixerunt nobis innotuisset causam. Et ille alter expressus judicio non potuit denegare et nullam potuit reddere racionem, et per suum vuadium ad nostram presentiam eum revestivit. Et cum se recognovisset in omnibus [Col. 1441D] exuatum, definito judicio, iste alter, qui contra illum habuit racionem, secundum legem Alamannorum vestitu manu in palacio nostro reversus est in propria. Et si illa causa, que ante nos fuit dijudicata et judicibus nostris vel reginburgis nostris vel judicibus constitutis et aliis pagensis plurimis ibidem sistentibus, hoc sunt illi et illi, qui hoc inquietant, solvant in publico solidos sexaginta et duplam repetitionem [Col. 1442A] apud quem habuit racionem, et quod iterum repetit non prevaleat evindicare.

Sig. testium septem ibidem adsistentium, ubi istum judicium fuit definitum.

Sig. comitis illius et judicibus, quorum ista continentia definita sint.



XXII.

Cette formule et les trois suivantes, sans offrir, comme celle qui précède, des modèles de jugements, se rapportent cependant à l'administration de la justice. Ce sont des requêtes adressées au roi dans des causes qui étaient probablement de la compétence du tribunal du palais.



INDICULUM AD REGEM.

Viro gloriosissimo a Deo decorato illo, gratia Dei [Col. 1442B] regi Francorum et Langobardorum Romanorumque, ille peccator vocatus abba una cum congregatione Sancti Petri et Sancti Leudegarii oratorum vestrorum salutem vobis obtamus in Domino perennem [(177) 1Kb] . Subplicamus clementia vestra ut non dedignetis audire necessitatem nostram. Innotiscimus celsitudine vestra de hoc quod nobis nisum habetis ad Dei servitium et mercede vestra providentia habere, unde et nos infra pago de justitias nostris consequi minime possimus, vobis celare non ausi sumus. Nam ante hos annos, cum aliqua turbatio fuit inter Alamannos et Alsacenses, multi de illa mancipia, qui jurae sancti illius debentur, de parte illa et de proprio servitio evaserit, et modo se aliqui ingenuas esse dicunt, et aliquas nobis contendunt illi comis, [Col. 1442C] et alii homines per alios comitatos dicunt se ipsos in vestro beneficio habere. Unde subplicamus vobis ut illi aut cui vobis placet jubeatis commendare ut nostram justitiam consequi valeamus. Nam et ille episcopus infra valle Recianorum uno locello de suo proprio in sua elemosinam ad monasterium nostrum delicavit; unde modo ille episcopus unam basilicam et unam castelonaem montanico seu et alia conpendia nobis violenter abstulit, et exinde jussionem vestra subplicamus.



XXIII.



AD REGEM.

Domno gloriosissimo adque excellentissimo Karolo regi, Amico pecator vocatus abba una cum fratribus in cenobio Morbacheinse degentibus in Christo Jhesu [Col. 1442D] optat salutem [(178) 1Kb] . De cetero autem sugg[er]imus celsitudine vestre eo quod comis vester, nomine ille, nos de rebus aliquis expoliavit adque devestivit, videlicet unde nos, Domino protegente, per avio vestro atque genitori vestro et per vos per vestram pietatem usque in praesens tempus vestiti esse videbamur. Qua ex re subpliciter exoramus sublimitatem vestram ut exinde taliter pietas vestra jubeat agere, [Col. 1443A] quatenus optima potestas vestra, Domino inspirante, secundum justitiam ineffabili modo agere consuevit.



XXIV.



[Sine rubrica.]

Gloriosissimo et nobis valde karissimo ac summo honore nominando illi glorioso regi, fidelis famulus vester ille fidelem et devotissimum servicium. Confidentes in vestram nobilissimam prudentiam, destinavimus ad vestram clementiam has litteras, obsecrantes ut erga filium illum per nostro amore sic agatis, sicuti in vos confidimus, videlicet ut res sponsae suae absque alicujus subtractione habere liceat, quousque ipse de hac expedicione a nobis absolutus ad vestram presentiam venire possit. Vos enim scitis ad quantum necessitatem pergimus; ideo tam ipsum quamque [Col. 1443B] et omnes fideles nostros dimittere non utile judicamus; mox autem inde reversus fuerit, eum ad vos dirigimus. Ideo humiliter obsecramus ut interim ipsas res quiete teneat, et post quicquid lex dictaverit in vestra presentia facere studebit. Optamus vos in Domino semper bene valere.



XXV.



[Sine rubrica.]

Clementissimo ac serenissimo regi illi plurimo augusticae dignitatis stemate comptissimo, ille sancte illius ecclesie humilis antestis cunctorumque famulorum Dei famulus presentis ac future beatitudinis salutem in Christo Jhesu cernuus. Elegantissime vestrae perspicue sublimitatis atque excellentissime [Col. 1444A] noverit claritudo sophye quod mei cujusdam parasiti, illius videlicet, filius, illo nomine, puellam quendam, vocabulo scilicet illam, legaliter suscepit in sponsam. Cujus itaque res aliquantulas, regni vestri sitas in dicione, quidam auferre nituntur injuste. Quocirca vestre augustissime serenitatis subpliciter flagito clementiam, ut ob amorem beati Christi sancti illius, cujus vestre saluti jugiter imploro suffragium, in praedictis rebus adquirendis prefato illi vestrum ferre dignemini presidium. Universorum igitur Dominns, cujus omnes regnant protegente nomine regis, vestrum continuo regnum juvamine sublimare vestrisque planctis cunctos naviter dignetur inimicus subjicere.



XXVI.
[Col. 1444B]

Cette formule n'est pas à proprement parler une requête, mais seulement une recommandation adressée à un évêque ou à un abbé, qui jouissait probablement du droit de rendre la justice sur les terres de son église.



ITEM ALIUM.

Venerabili in Christo fratri seu dulcissimo amico nostro illo et illo, donum Dei episcopus, Deus scit, tuus verus amicus. Cognosce, dulcissime, ut tu stare facias aput nostro fasallo illo aput recta ratione de illa causa sancto ille, quod ipse dixerit, qualiter vel nos nostro tricto recipiamus. Taliter exinde agite, qualiter nos confidamus de vestra bona charitate.



DEUXIÈME PARTIE.
[Col. 1443]


XXVII.
[Col. 1443C]

La formule, par laquelle je commence cette seconde partie, est une lettre des moines de Reichnau au pape Grégoire III. L'abbaye de Reichnau ayant été fondée en 724 et Grégoire III ayant régné de 731 à 741, cette lettre doit être postérieure de bien peu d'années à l'érection même du monastère. En effet, le fondateur de Reichnau, saint Pirminius, n'ayant pas voulu commencer son oeuvre sans avoir obtenu l'autorisation spéciale du Saint Siége, il était naturel que les moines s'empressassent de faire connaître au souverain pontife le succès de leur nouvel établissement [(179) 1Kb] .



[Sine rubrica].

Summo romanae ecclesiae pontifici et sanctissimo excellentissimo sedis custodi egregio pape illi, humillima et devotissima fidelium oratorium congregatio [Col. 1443D] ab insula, que ab incolis Alamannae Augia vocitatur, prosperum in Domino optat provectum et vitam perpetuam. Nisi quia inextinguibilis vere caritatis nos ardor sepius inflammat nec non totius ecclesie orthodoxorum suasio accendit, nullatenus, [Col. 1444C] pater, nec scriptis ausi fuissemus nec dictis per aliquem, quamvis inlustrissimum, tante quid et tali indicare nobilitati. Ideo post tantam, immo et tam probatissima rumoris laudem, ausi sumus et missum et scriptam beatitudine vestre dirigere. Locus etiam iste, pater venerande, quem nomine praediximus, principatum per has partes terre obtinet; Sancte Marie semper virgini Petroque principi apostolorum consecratus [(180) 1Kb] , regularis vitae normam ducencium partem non minimam conglomerat, quorum spiritalis doctrinae cumulus totum quoque vicinatum circumquaque nostrum doctrinis longissimis pascit. Igitur hereno [(181) 1Kb] ab Alpibus Eois Occidentem versus nimio currentem fragore eundem loci habitum per mare unaisonum circumluens, [Col. 1444D] insulam omni ornatu novorum edificiorum comptam media reddit; fons autem praedictus, in visu coepta via percurrens, mare, quod dicitur Orcarium, inluit [(182) 1Kb] . Inde sanctissime et beatissime virginis Marie matris Domini clarescente sanctitate, necnon [Col. 1445A] superne domus clavigeri, videlicet Petri, pastoris ecclesiae jubare inlucescente, audacia nobis talis increvit, ut nos tanti et in tantum infirmi tam benignissime nobilitati scripta vel missum dirigere decreverimus. Quippe. . . . . . . . . . . sanctissimi omonimi vestri Gregorii [(183) 1Kb] celestium ru[di] mentorum exempla sacra, cujus vicem admodum jure iteratis, insuper dierum longitudine Coephin Christi discipulorum probatissima virtutum beatitudinem sequentem, ob id etiam divine vos pietate devotissima committimus prece, ut die[s] adhuc in posterum vestros ob edificacionem et unitatem [(184) 1Kb] commissi divinitus populi quadruplicent, et vitam perenni. . . . . . . . . . . .



XXVIII.

[Col. 1445B] Cette formule et les trois suivantes se rapportent à l'usage constamment observé par l'Église de prier pour les morts. On sait qu'au VIIIe siècle commencèrent à se former, entre les Eglises épiscopales, les chapitres des chanoines et les monastères d'hommes ou de femmes, des associations spirituelles, dont le but était de soulager par des prières communes les défunts de chaque maison. Les associés se faisaient connaître par des lettres désignées sous les noms de brefs ou encycliques les membres qu'ils avaient perdus, et qui devaient être inscrits sur l'obituaire [(185) 1Kb] . Nous voyons dans un ancien document recueilli par Goldast, qu'une association de cette nature existait entre les monastères de Saint-Gall, de Morbach et de Reichnau [(186) 1Kb] .



INDICULUM AD EPISCOPUM.

Domino reverentissimo illo episcopo, Sinbertus gracia Dei vocatus episcopus atque abba de monasterio [Col. 1445C] Morbac [(187) 1Kb] una cum fratribus eternam in Christo Jhesu Domino nostro salutem. De cetero compereat beatitudo vestra eo quod frater vester, nomine ille, kalendas illas de ac luce migravit, ut credimus, ad Christum. Qua de causa subplices exoramus sanctitatem vestram ut pro ejus anima de psalmis seu missis vigiliisque taliter agatis, ut optima continet consuetudo vestra. Et ut as apices inantea remeare faciatis postulamus.



XXIX.



[Sine rubrica].

Venerabilibus in Christo fratribus nostris in cenubiis degentibus, ac si indignus abbas exiguus servorum Dei salutem vobis in Domino distinemus. De [Col. 1445D] cetero agnoscatis quod frater noster, nomine ille, kalendis de ac luce migravit. Qua ex re subplices exoramus almitatem vestram ut de eo faciatis sic [ut] [Col. 1446A] vestre consuetudo bona est, et istum apicem inantea remeare faciatis.



XXX.



PRO DEFUNCTO FRATRE.

Domino reverentissimo illo abbati, ille abbas in Domino salutem. De cetero innotescimus beatitudine vestre eo quod frater vester, nomine ille, illis kalendis de ac luce migravit. Qua de causa exoramus sanctitatem vestram ut pro ejus anime de psalmis seu missis vigilisque taliter agatis, quatenus obtime continet consuetudo vestra.



XXXI.



[Sine rubrica.]

Venerabili vereque felici abbati illi et omnibus fratribus sub regula sancti Benedicti secum commorantibus, [Col. 1446B] ille exiguus et peccator in Salvatore mundi praeopto salutem. Noverit quidem prona benivolentia vestra quia ego, in quantum vires parvitatis meae suppetunt, in missarum celebracionibus et psalmodiis seu et ceteris supplicacionibus pro vobis divinam deposco clementiam, quatenus vos eadem clementia hic ad meam et ad multorum consolacionem longevis conservet temporibus, novissime ad gaudia paradisi perducat. Vestrorum enim fratrum nomina, que sparsim actenus haberem, peto ut plenitur una cum fratribus abere merear, quia nostrorum fratrum nomina jam multo tempore habuistis. Deprecor scilicet vos omnes patres et abbatem ut commendetis me vestrae sanctae congregacioni, et ut me familiariter habeat perficite, maxime in sacris oracionibus; [Col. 1446C] et quando dies obitus mei vobis notus fuerit, misericordissime de me facere dignemini, sicut Jacobus apostolus ammonet: Orate pro invicem, ut salvemini [(188) 1Kb] ; quia, sicut optime nostis, omni humane consilio destitutus sum praeter vos, et tales pro Dei amore aliquod refrigerium et auxilium mihi faciunt. Quicquid enim mihi indigno injunxeratis, paratus sum ad exequenda, quantum vires divina gratia mihi attribuit, et utinam tam utiliter quam libenter! Nomina fratrum defunctorum libenti animo suscipite, et preces consuetudinarias facite, et ad vicina monasteria dirigite. Sancta Trinitas vos custodiat in evum.



XXXII.

Les églises et les monastères étaient an moyen [Col. 1446D] âge un lieu d'asile, où se réfugiaient tous ceux qui avaient encouru la disgrâce de leurs supérieurs, et qui redoutaient leur justice ou leur vengeance. Les [Col. 1447A] évêques et les abbés intercédaient alors en faveur des fugitifs, et obtenaient le plus souvent la remise ou du moins la modération du châtiment. On trouve dans les quatre formules qui suivent des exemples de cette intercession.



INDICULUM AD EPISCOPUM.

Domno atque venerabili illo episcopo, gratia Dei omnipotentis vocatus abba una cum fratribus in Christo Jhesu salutem. De coetero autem innotescimus almitati vestrae eo quod homo vester, nomine illo, ad nos veniebat dicens se valde negligenter habuisse factum contra vos et per ipsam negligentiam incurrisse in vestram offensionem. Qua de causa inploramus sanctitatem vestram ut pro nostra parvitate atque deprecationem excusatus de jam praefato offensione coram vobis aperere valeat. Sic [Col. 1447B] exinde agere dignetis, quatenus de optima benevolentia vestra ineffabili modo confidimus. Optamus ut in Christo valeatis.



XXXIII.



[Sine rubrica.]

Viro inlustro illo cente[na]rio, Sindbertus episcopus in Domino salutem. De cetero cognoscas quia tuus veniebat ad nos, dicens se in offensionem tuam incurrisse propter aliquas culpas. Qua ex re rogamus te ut nihil exinde malefacias, sed excusatus tecum permaneat. Age taliter exinde, sicut valde bene de te confido. Valete in Domino.



XXXIV.



INDICULUM HOMINEM EXCUSARE.

In Christo venerabile ille abba, ego ille in omnibus [Col. 1447C] amicus vesterque. Inprimis salutamus vobis, et pro vobis, in quantum valemus, in orationem pro vobis sumus et pro vestra caritatem et congregationem, et nos taliter in vos confidimus. Cognoscite iste homo vester, nomine illo, ad patrono vestro sancto illo venit, et nobis dixit quod culpas commiserat; nos una cum consilio fratres nostros quorum penitentia videamus. Propter has litteras cognoscatis, ut de illa jam dicta pauperrima mercede habeatis. Salutamus vobis.



XXXV.



INDICULUM UBICUMQUE VOLUERIS.

Desiderantissimo patri illo abba cum omni congregacione sancti illius, ille bene cupiens vester salutem. Provenit namque ad nos ille cum literis [Col. 1447D] commendatitiis, quem nos libenti animo suscepimus ad salvandum, et in illum locum constituendo, ubi sine detrimento suam animam salvare potuisset. Sed dictum est mihi ut tu voluntatem habeas iterum recipi cum in pace et concordiam. Propter et allias litteras ad vos direxi, ut si tua et illius voluntas sit prumta, sciatis me benivolum erga caritatem vestram et alacri animo cupientem vestram in Domino concordiam. Optime . . .



XXXVI.

Les deux formules suivantes offrent, comme les [Col. 1448A] précédentes, des modèles d'intercession, mais d'une nature particulière; il s'agit ici de moines expulsés de leur couvent. Le cas était prévu dans la plupart des associations spirituelles formées entre monastères. On devait accueillir réciproquement les religieux qui avaient encouru la disgrâce de leurs abbés, et les garder jusqu'au jour de la réconciliation [(189) 1Kb] .



[Sine rubrica.]

Venerabili in Christo patri illi cunctisque vestro regimini subjectis fratribus, nos fratres de illo loco sancti illi obtamus salutem. Omnium quippe causarum accedentium, que variis contingere solent eventibus, utportet ut nos utrimque mutuis consolemur affectionibus; ac ideo plus de vobis possumus impetrare, sicut et vos de nobis. Unde evenire solet ut hi, qui in aliqua parte et nostros offenderint, respectum [Col. 1448B] ad vos habeant, sicut presens frater ad nos ille, qui tam diu pro suis peccatis, sicut ipse fatetur, sui loci commoditate jus[s]us est carere. Qua ex causa pater ipsius fratris lacrimabiliter pietatem sancti illi nostramque intercessionem ad vos postulavit, quatenus apud [vos] congrue reconciliaretur. De qua re subpliciter postulamus ut illum diguamini suscipere vestroque magnifico gregi restituere errantem diu ovem non dubitetis; non tamen credimus a vestra dignitate rejiciendum, sed pro nostro amore benigna caritate suscipiendum. Pro illi facite, sicut in vos obtime confidimus. Valete, dulcissimi patris et fratris in Domino, amen.



XXXVII.



ITEM ALIUM.

[Col. 1448C] Domino viro et in Christo vel a nobis cum summa dilectione venerabiliter amplectando dulcissime fratri nostro, ille et ille abba, si non opera vel nostrorum servus servorum Dei ultimus, Deus scit, et tuus verax in omnibus amicus, in Christo nomine, ille episcopus. Praesentes fratres nostros et amicus tuus, id sunt illi et illi, qui ibi incircum sunt, qualiter precabat pro te pro illas culpas, que contra illum habet commissas, ut nullam inquietudinem pro id facias, si gratia et amicitia sua vellis habere, in tantum ut tu ad ipsum revertere facias; et si tantum induratus est cor tuum, ut in monasterium suum habitare non vellis, postea absolveat te de ipsa obedientia quod ad illum es colligatus, et donet tibi consilium et suas litteras ad alium abbatem aut [Col. 1448D] quemlibet hominem pergas, ut absque peccatum sis ubi es; denique ut alium non facias ut ab ipso isto suo misso illo ad eum venire facias. Salutamus illos fratres vel monachos, si ad plescito isto verba quod hic invenis scripta.



XXXVIII.

Les formules qui suivent reproduisent évidemment de simples correspondances, et n'offrent pas le genre d'intérêt qu'on a coutume de checher chercher dans les formulaires; mais on y trouve de curieux détails sur les denrées, les étofles, les moyens de communication, l'état du commerce et de l'agriculture, et [Col. 1449A] generalement sur les habitudes de la vie intérieure dans les monastères.



INDICULUM AD ABBATEM.

Venerabili viro et omni caritatis amore diligendo illo Dei annuente gratia abbati, ille dono et misericordia Dei largiente abbas perennem in Deo Patre salutem. Cognoscat fraternitas vestra in Christo oracionis nostri studium die noctuque pro vobis indesinenter actum, petentes ut et hujus vite ita feliciter in Domino peragatis cursum, quatenus valeatis aeterne venire felicitatis premium. Deinde ammonentes ut nostri memores esse dignemini in Christo, et librum De civitate Dei obnixe flagitamus prestet nobis caritas pectoris vestri; per nuncium et portatorem istorum apicum pervenire faciat jussio vestra, [Col. 1449B] et hoc vulgare proverbium secundum hujus rusticitatis linguam accipias et scias:

»Sit salus atque decus tecum pietate paterna,
   Sit tibi pacificum tempus et omne bonum.«



XXXIX.



AD ABBATEM.

Ille exignus, illi abbati et amicorum meorum karissimo copiosa in Christo salutem. Recepi vestre dulcedinis litterulas, quas presens lator detulerat, et intellexi queque continebant. Sed mittam vobis, cum citius potero, illum communem fidelem, per quem conditionem emtionis pelliciarum et alia, que voluero, remandabo. Gratulor enim modo certus de tua sospitate, quam actenus ignorans multo tedio sicut pro unanimo amico adfectus sum. Queso tamen [Col. 1449C] tuam dulcedinem caritatem ut frequentius scriptis et missis mutuo nos visitemur, et non sejungant longa terrarum spacia, quos Christi nectit amor. Et rogo te ut istoriam dictis nomen De bello Gregorum et Troianorum, quam penes te novimus, transscribi jubeas et per memoratum et communem fidelem, cum ad vos misero, nobis remittatis, quia nusquam illam inter nostros invenire possimus. Vale in Domino, dulcissime frater, m[e]i semper per te tuosque benigne memor et diligentem te dilige, et Deus pacis te custodiat ubique.



XL.



[Sine rubrica.]

Domino venerabili illi abbati et fratribus Insulanensibus [Col. 1449D] [(190) 1Kb] , ille Dei dono abbas salutem. Sciat inmensa paternitas vestra quod ubique in vestro solacio confido, vel uti daret hoc sedulo in actu tam divinis quam forasticis rebus. Misi autem libros vestros ad proprium sinum applicandos, pro quibus gratias inmensas refero caritati vestrae vel tibi. Et pro omni benivolentia erga me inpensa posco ut, si ullo modo fieri valeat, post festivitatem sancti illius jubeatis illum medicum ad me venire, quia adjutorio ejus indigeo. Sed et domno illi gratias referte pro fraterculo meo illo, quia, ut a referentibus audivi, [Col. 1450A] bene procurat cum scolastico pedagogio amicaliter docendo. Bene valete memores mei.



XLI.



[Sine rubrica.]

Dulcissimo in Christo patri illi archiepiscopo, ille non merito abbas summam in Domino salutem optat. Misse per illum peripateticum littere vestrae prius fundamenta quedam in nobis gaudio nostri de sanitatis vestrae indicio conceptorum letetur, sed per illum fidelem vestrum, nostrum autem amicum, viva voce energius quedam similitudo eorundem fabricam gaudiorum non mediocriter erexit: pro vestris enim prosperis non minus quam nostris hilarescimus. Ut jussistis, scutarium et cerevisae confectorem, ceteraque, [quae] potuerimus ad servicium [Col. 1450B] vestrum, per missum nostrum cum illo directuri; ad subitum enim nequivimus ea, que inperastis, invenire, quia incommodatis temporis mali, que et vobis nonnihil officit, nobis obsistit in plurimis.


Ergo salutetur vestro prudentius ore,
   Antistes nostrae pars preciosa animae.
Felices ille quibus est hec gratia plebes
   Ut tantos habeant lucis in arce duces!
State simul fortes, pugnate viriliter, ut dum
   Regnetis semper quos alitis gregibus.
Esto mei memores, sum vestri; debeo vobis
   Et voveo totum quicquid amore . . .

Valete.



XLII.



[Sine rubrica.]

[Col. 1450C] Familiari nostro domno illi, ille vester eternam in Christo. Suscepta epistola vestra nuper nobis transmissa, in apertis gavisi sumus, in topicis vero acumen ingenii laudavimus, obtantes communi conloquio hec exponi quandoque. Interim cum Dei amminiculo sospitatem nostram dinoscite vestramque nobis demum intimate; dies est enim obtabilis, quo vestri vestrorumque salutem audire meremur. Dum flagitamus largam benivolentiam vestram, ut, si ullo modo fieri valeat, cum gerulo presentis pittacioli Matheum vitrearium nobis transmittatis, quatenus ad basilicam Sancti Viti martyr [(191) 1Kb] summe fenestre exemplar ostentet infantulis nostris, statimque post ebdomade unius cursum remeare poterit. Super fraterculo autem nostro illo [Col. 1450D] obnixe deposcimus ut liceat eum beato illi commendari destinare cum altero infantulo, que eum in suis procuret, et quando qualiterve transmitti debeat remandate. De mellis vero opulentia, qua vos adjuvari poposcitis, scitote nos gratias rara quam vos plura extendere velle: mittite nuncium vestrum, qui decem siclas mellis perferat vobis. Bene valete semper memores nostri.



XLIII.



[Sine rubrica.]

Domino vere venerabili patrique karissimo illi [Col. 1451A] abbati, ille exiguus et peccator eternam in Domino optat salutem. Diu multumque hujus mundi notissimis perturbationibus agitatus, vicem debitam vestris beneficiis per condignas graciarum acciones rependere mutuis distuli, quoniam et ipse angustie, quibus tunc tenebar, cum vestris adprime solaciis sublevarer, hactenus me premebant, et necessitas paupertatis pocius placare inimicos quam amicos cogebat sedare. Nunc vero, Domino tandem laboribus nostris aliquod prestante levamen, nolui diucius, ne ingratus viderer, debitum salutacionis me munus obmittere, quo intelligeret prudentia vestre dilectionis ardorem in nostri cordis arula sopitum pocius quam extinctum. Igitur dignamini me tam fidelem vobis reputare quam vestra meruit sanctitudo: [Col. 1451B] quicquid in me vivum est, non dubitetis vestris me velle mancipare serviciis. Misi vestre karissime paternitati parvas e[ulo]gias, id est manutergium et pectinem, non quo hec digna vestris conspectibus judicarem, sed quo conprobarem melius esse parvo quam nullo pignore dilectionem mutuam demonstrare. Bene vos in Domino semper opto valere et nostri in oracionibus sacris memores esse: talem me reputate qualem me vobis debitorem fecistis, quia talis vobiscum qualem amicissimum amicissimo esse oportet.



XLIV.



[Sine rubrica.]

Ille sanctae illae ecclesiae humilis contistes, probeatissimo [Col. 1451C] ac prestantissimo dignissime fratri viro illi abbati cunctisque fratribus Domino vobiscum militantibus presentis futureque felicitatis salutem. Sanctitatis vestre epistolam relegentes, admodum fuimus gavisi, quia textus ipsius vestram nobis ostendit sospitatem atque benivolentiam. Quod vero significastis de pellibus, antea omnino fuit intimandum, eo quod multo carius tempore hiemis quam estatis emantur. Attamen transmisimus modo vestre largissime caritati vigenti et quinque pelles, plura largituri, si Deus vitam locumque nobis concesserit. Denique precamur ut fratrem illum, mox quo facultas adriserit, nobis, sicut polliciti estis, admittite ne differatis. Valete, fratres omnes, nostra invicem salutando, et ut nostri inter precum suarum vota [Col. 1451D] meminerit humiliter exposco.



XLV.



INDICULUM AD ABBATEM.


Mella geris tecum firmato gluttine septa;
   Dulcia que dederis quis cupis, ast mihi non.

Probatissimo ac divini cultus ingenio adprime decenter decorato illi insignissimo illi abbati, quanquam immeritus episcopus, quas lingua explicare non sufficit, salutes obtat. Cum enim assiduis vestris accumuler, eo longus dignas nequeo de tante caritatis ardore rependere grates; sed quia debitas persolvere deficio, jam quas habes in ara cordis sensus perquirens repererit, omni aviditate rependere [Col. 1452A] cupio. Nunc vero de presentibus, que nuper direxistis, muneribus immensas copiosasque gratias reffero, que me ita ad vestrum provocaverunt servitium, ut nulli, excepto seniore, me amplius quam vobis delectet servire, et si aliquid nostre parvitati vestra sagacitas injungere decreverit, devotum in omnibus, favente Domino, reperiet. Equum namque, quem dudum jam direxistis, licet sit bonus ad opus, tamen quod optavimus non adeo utilis habet. Quapropter dignitatem petimus vestram ut omni industria optimum deinceps invenire studeatis, ut ad opus, quod elegi, sit aptius, et nobis quandoque ad equitandum utilitatem possit prestare. Per regulum [(192) 1Kb] itaque scedule hujus quicquid de ac causa vestra invenerit voluntas remandare curate. Vestris, [Col. 1452B] sacratissime, denique committo precibus, quas pro vobis, licet peccatis obstantibus inutiles, ad mundi regnatorem me fundere absque difficultate scitote. Valeat sanctissima vestra religio per innumeros annos.



XLVI.



[Sine rubrica.]

Reverentissimo ac vere beatissimo patri, quem gratia sedulo caritatis amplector, illi insigni abbatum abbati, ille licet inmeritus episcopus praesentia futuraque perenniter gaudia optat. Quia literis significare studuistis totis vos ardere praecordiis ut vincolo caritatis nostrae vestrae adnecteretur dilectioni, maxima interius exteriusque leticia exilaratus utique sum, et ut sator rerum id fieri permittat totis exopto gemitibus. Eulogie namque, quas destinare [Col. 1452C] vestra decrevit sanctitas, magne atque adeo gratissime fuerunt, que etiam si modice forent, a nobis pro magnis, quia a vobis directe, utique susciperentur. Sed quod deinceps prae pare vos plurima vellem, si familiaritate perfrui nobis licet, et nostra scedula personuit, vestra me adeo concussit, quis ego sum qui talibus tantisque patribus parvitatis me denegare familiaritatem, cum pocius vestre caritatis indigeam solacium, quorum precibus me sublevari denique non ambigo. De beneficio namque per nuncium nuper missum nos promisisse asseritis: profecto nihil mandavimus, sed puer juvenili adhuc sensu depressus talia non jussus promisit, que ex nostro non suscepit imperio. Precibus sanctissimis [Col. 1452D] vestris me inmanitate sceleris languidum committere fidens de vestra caritate praesumo; meas namque pro vobis licet viles ad Dominum fundere procul dubio cernuo abhinc poplite non cessabo. Munuscula vestrae licet modica dirigimus dignitati, que vestra sublimitatis pro magno suscipere non recuset; nisi enim vobis injunctum partibus gratia instauret iter, majora utique destinarentur. Mittimus namque banriles quatuor olei, ad calciamenta conficienda hyrcinas pelles sex, libras argenti tres. Faciat vos rerum sator rectis presentem transigere gressibus vitam et futuram cum sanctis eternaliter perfrui. Bene in Christo valete.



XLVII.
[Col. 1453A]


[Sine rubrica.]

Vir ille exiguus, illo Strabi [(193) 1Kb] suo salutem. Frater ille remeans a vobis, auctore Deo, ad nos usque inlesus pervenit, et munera, que misistis, valde nobis grata adtulit. Sed inpetrato ex parte pro quo venerat negocio, et non potui illum amplius tenere, quia festinabat ante hiemem proprium intrare solum et ea que deferet vobis monstrare. Sed quia non potui vobis que volueram et que vestris dignum dextram presentanda conspectibus mittere, cum citius manibus nostris ea Dominus commodaverit, vestri ut potero per illum memorabor. Cetterum nolens memoratum fratrem vacuum ad vos reverti, missi per illum vobis tapete unum obtemum, cujus [Col. 1453B] sessione pociora vos melius delectet expectare. Et salutate omnes fratres nostros, monachos videlicet cenobii vestri, et ut mei in illorum sacris orationibus et sacrificiorum oblationibus memores esse dignentur precibus quibus valetis admonete. Licet enim aliqui propinquorum meorum inter eos conversati illis devotissimi exstiterint, non minus procul dubio in eorum utilitatibus, auctore Deo, vita comite, profecturus, si voluerint, pro viribus spondemus esse; teraque his licet litteris non mandamus, fratri nostri vobis dicenda more posuimus. Vale, amicorum meorum dulcissime, et omnes qui tecum sunt plurimum in Domino; et cum locum citius inveneris, cristallum pietas majoris quam modo [Col. 1453C] miseras et cornua bicina mittere nobis, ut et nos tibi, si volueris, quae nostra regio abundat indesinenter mittam.



XLVIII.



[Sine rubrica.]

Ille, suo illo eternam. Posco fraternum pectus vestrum uti nostri nostrorumque in presenti quadragesima vestris oracionibus conjungendo instantius memoriam faciatis, vel uti et nos pro vobis et pro omnibus vestris agere cupimus cum omnibus nostris. Et quia nos tenus venire distulistis, remandate quando iterum mansio bis jam vobis parata tercio paranda sit; equanimemque virum queris, qui una die id precipis, quod die altero interdicis: namque si tam rabula apes, ut tu is [(194) 1Kb] , fuissem, aculeum [Col. 1453D] quandoque vel avolando senssises. Ceterum obnixe deposcimus ut, si ulla facultas sit, pro semine poryi nos adjuvetis, quia in tota Francia nec ad conparandum aliquid hujusmodi aud invenimus. Ad ultimum . . . Straboni . . . gratias refero pro munusculo suo, quo solent stolidi in domo vagari. Optime vale in eucharia Dei.



XLIX.



[Sine rubrica.]

Karissimo preceptori domno illo abbati, ille abbas cum fratribus eternam in Christo salutem. Gracias [Col. 1454A] denique referi ideo paternitati vestrae, quod non solum divino verum et corporali solamine nos sedulo sublevatis, et pro asumendo amminuculo indeficiendo permaneatis, sicuti nuperrime fecistis, illum medicum nobis transmisistis, qui tanto studio et affectu infirmitatibus nostris conpassus est, ut obtime sent remus quod a vestra benivolentia nobis destinatus est. Quapropter, ut sciatis qualem apud nos optinuit gratiam, petimus ut nostra ex parte primo fratribus dein et ipsi inmensas gratias referetis pro communi labore et salute. Ceterum, mi domine pater, si vestrae mentis sit aliqua vicinitate ire ad videndum domnum conseniorem nostrum, ne transmeatis nos, quia tam ego quam omnes fratres nostri valde cupimus uti, [Col. 1454B] vel ad unum momentum, conloquio vestro. Et ne phobi adventum impediat; Bahchus apud nos hoc anno obiit cum Cerere; tantum facilis palma restat; vel ad hoc venite, ut discatis qualiter eam obtime domitare valeatis. Sancta et inconcussa caritas conservet vos nostri memorando semper, amen.



L.



[Sine rubrica.]

Sacro viro studiis sacratissimis intento illo reverentissimo abbati, ille infimus ministrorum Christi famulis interminabilem in Domino opto beatitudinem. Multimodas graciarum laudes vestre refero sanctitati pro munere quod misistis. Magnum etenim quoddam vestra benigna caritas de vilitate meae personae sentire voluit, cui in regna altera munus [Col. 1454C] deferri jussit. Littere siquidem prudenciae vestrae in illo kalende per horam nonam dici ad me pervenerunt, et senior meus in illis kalendis in istis partibus iter arripiebat. De vasis vero, quae petistis, mox sollicitus fui cujus generis esse deberent, ferrea, testia an lapidea; interrogavi namque cuidam artifici nostro quae essent et ubi invenire potuissent; qui dixit ea ex petra nigra fieri venis subrubeis intermixtis, que vulgo apud nos lapidee vocantur, et ad Sanctum Mauricium inveniuntur; est enim illuc ab eo loco ubi tunc eramus iter trium dierum, et idcirco nullatenus ea adquirere potui. Si vero significaveritis que vel quod esse debeant, cum spacium habuero, jussionem vestram juxta virium possibilitatem in his atque aliis rebus libentissimo [Col. 1454D] implebo. Opto vos in Domino diu feliciter valere, sanctissime pater.



LI.



[Sine rubrica.]

Ille superne largitatis munere humilis antistes, illi fratri karissimo multimodeque cultu sophiae simul et decore sanctitatis abbati comptissimo presentis ac futuram copiam felicitatis in Domino. Multifariis igitur pro vestre conspicue devocionis beneficiis plurimas nos sepius referre gratias oportet. Verumtamen vestrae copiosissime commodum [Col. 1455A] putavimus intimare benivolentie, quod fratrem vestrum nimis flagrantem desiderio nobiscum retinere nequivimus: vestra plurimum frui desiderabat presentia. Quocirca vestram subpliciter gratissimam poscimus fraternitatem, ut ab amore Dei ejusque confessoris Ambrosii vestra summa cum gratia ad nos eum quam tocius remittere dignemini, quatenus quod deest operi bene cepto perficiatur ab ipso. Nos igitur semper et ubique sumus vestre dumtaxat amantissime caritati congrue nempe vicissitudinem reddere, si quid vestre benignitati largissime placuerit nobis injungere. Valete nostri semper memor in oracione, o dignissime frater.



LII.



[Sine rubrica.]

[Col. 1455B] Viro egregio atque prudenti illi reverentissimo, ille in Domino salutem. Obsecro caritatem vestram ut illum puerum nepotem illi episcopi ad studium discendi acrius incitetis. Poterat namque illum alibi ad erudiendum ubicumque vellet dirigere, sed meo maximo ortatu vestris eum disciplinis tradidit inbuendum. Quapropter peto ut deinceps adhibito studio nostram etiam sibi apud vos sentiat prodesse peticionem; et ubicumque peragitis, vobiscum eum ire permittite; mercedem vero vestri laboris, quanta esse in presenti potest, ego rependam. Noveritis etiam quia ille hominem ipsius pueri apud illum episcopum excusatum habeo; ideoque peto ut ipsum, cui molestus extitit in vestram venire faciatis [Col. 1455C] presentiam, [ad] concordiam eos reducite, verumtamen reatus sui penitenciam gerat, juxta quod vobis visum fuerit.



LIII.



[Sine rubrica.]

Petrus [(195) 1Kb] divino fretus auxilio humilis ille, illi dilecto fratri multimodam in Domino opto salutem. Cum vestra denique, karissime, sospitate tam missi praesentiam quam vestri dulcissimi intimamur apices, immensa per omnia jocundantes sumus repleti leticia, insuper quod et vestrum studium ac pium erga puerulum, quem in Domino accepistis, sincero sentiamus diligi affectu. Ea igitur karissimeque a nobis indaganda vestra requirit industria quid in filosofica doctrina prius quidve sequens ad eundem [Col. 1455D] inpuendum indolem manifeste ponerem indiciis. Immo dubium non est vos per omnia, ut sapiens architectus, fundamenta prius ponere, hac deinde fabricam in altum ex diversis lapidibus attolli. Cum ea qui incrementum dat mensura hedificio credimus operari. Vestri igitur arbitrii omnia ordinanda sanctimus, quid prius de divinis libris vel postmodum de gentilium fabulis didicenda sint. Ut pio magistro mellifluo patri petimus ut cura incumbat non modica in tantum ut puerulus ipse nostrique amoris unicus in bonis documentis sumat incrementum, [Col. 1456A] qualiter Deum agnosci ac timere valeat et ejus adsequi mandata concupiscat, et ut omnis vestra laudabilis docma in eundem in evum floreat et omnibus manifesta per eum ubique fiat, necnon etiam de geminato talento premium ab eo, qui dedit, recipiatis, et a nobis dignum per omnia obsequium capiatis. Parva igitur munera karissime vestre direximus almitati. Rogamus denique ut ea, que missa sunt, caritate sumantur. Vere quidem plura mitti decrevimus, sed ne itinera ablata fuissent timuimus. Cum itaque nos, ut jussum est, citius obsequium pii augusti properamus, vestram presentiam requiri non omittimus, et ea, que desunt, subpleri in omnibus, ut dignum est, satagemus. De fratre videlicet illo, de quo mandastis ut alienus de loco isto fieret, [Col. 1456B] usque dum nos hic veniamus, rogamus ut pene vos maneat; cum, Deo auxiliante, venti fuerimus, et istum auferimus et exceptorem nobiscum deducimus. In omnibus, ut per vos fidimus, agitis: vale, vir Dei, vale et memento mei.



LIV.



[Sine rubrica.]

Carissimo abbati illi [et] omnibus suis, sincellites ille mansuram in Salvatore salutem. Non vos latere suspicor quod manente domno imperatore illo novissime apud illam villam non longe a vobis consistente, provocante vestrae religionis fama, vestrum mihi libuit adire coenobium illucque perveni. Et visa benignissima vestra sanctitate, placuit ut me, quamvis sceleribus squalidum, vestri vestrorumque [Col. 1456C] conmendare [m] oracionibus, quod et vos et vestri, sicut caritatis pleni, benignissimo suscepistis affectu. Pro qua munera, quia vobis condignam remuneracionem reddidere nequeo, maximas tamen devotasque grates, quantum quivero, referre non differam; et nunc vobis lego triginta solidos argenti, flagitoque pronus et sumissus posco et aclinis postulo ut in vestra solertissima permaneat oracione illa ejus memoria nostri, et ego, quamtum potero, incontaminatam vobiscum observabo amicitia. Et ni leudes nostri et equi fierent fessi ob nimitatem itineris, quod nos hoc anno Romam eundo Romaque redeundo peregimus, nullo modo omittere vobiscum colloqui pacemque cum meis patribus, qui sub vestra paternitate degunt, mutuam habere. De quorum [Col. 1456D] salubritate et salubri prosperitate et de vestra queso rescribas, ni grave fuerint calamum tinguere tinctumque in vitulino campo ovinoque trahere. . . .

Premia perpetui sumpturi maxima regni,
   Est qui vita suis, Dominum colite.
Me precor et vestris precibus; mandate Tonanti
   Vobiscum ut partem regna poli capiam.
Kere kyri agapite.



LV.



INDICULUM AD ABBATEM [(196) 1Kb] .

Ille exiguus levita, illo salutem. Cum amicos [Col. 1457A] caritate visitamus, debitum mansure mercedis implemus; cum autem de [e] orum sospitate perquiremus, per missionum nostrarum effectus curamus; cum illorum bona videre et audire desideramus, participes maxime caritatis incunctanter efficitur, si autem, quod absit, sinistre oppinionis de amicorum societate fama percrebuerit, secundum apostolum: Quis infirmatur, et ego non infirmor, qui scandalizatur, et ego non uror. Qua pro causa hoc totum scribere commodum duximus, quatenus, quantum ad dominorum vel amicorum vestrorum causam exspectant, in futuro maximam adibeatis cautelam, ne forte, quod Deus non paciatur, electio domni imperatoris in vestra causa frustretur. Misimus etiam vasallum nostrum illum amicabilem, [Col. 1457B] caritatemque precamur ut benigne suscipiatis et erga illum, ubicumque indiguerit, agatis, et locum, ubi nostri caballi esse infra vestram potestatem vel quicquid habere debeant, demonstretis, quatenus in via nos de his certum reddere valeat et efficere apud mansionarios domni imperatoris, qui in villa, quem Domo vocant, propter injunctum nobis officium mansionem congruam presenti nostri homini tribuat, qualiter, cum ad nos venerit, non nos pro hoc sollicitum reddat. Cum enim hec omnia vestra caritas impleverit, remittito, queso, nobis presentem nostrum missum, intimantes quicquid exinde vestra bonitas fecerit. De novis causis nihil ad presens mandare possimus, nisi quia Ella extra palacium et mihi de ejus servicio usquequaque injunctum [Col. 1457C] est, et ille dudum vester come recepit suam alode; videtur mihi ejus recuperacione intans adhuc, tamen est comendatus attoniti comiti, et quoniam rex missos suos patri suo illo kalendarum marciarum direxit, tria capitula rogans: primo ut liceret ei hominis, quos hinc adduxit, secum abere et ipsis infra nostrum regnum suis proprietatibus, quousque simul cum fratre veniens eos domni imperatoris obtutibus presentaret; secundo ut terminos sibi a domno imperatore concessos nec idem imperator vel etiam exercitus ejus insidiando invaderet, usque ad memoratum fratris et sui ad patrem adventum; tertio absolveret illum, quatenus liceret ei instanti quadragesima pro communi salute decertaretur: unde responsum. Nos autem, si eorum relatum conperimus, [Col. 1457D] vestre caritati significare curavimus, ut et vos pro communi caritate et debita fide Domini misericordiam indefesse implorari faciatis, quatenus Dominus rerum, si fieri ullo modo potest, concordiam et ecclesiae suae unitatem misericorditer largire dignetur. Deus te custodiat semper, ammantissime frater et pater, in omnibus memoremus.



LVI.



[AD] ABBATEM.

Patri et domino abbati illi carissimo ille humilis [Col. 1458A] non adhuc monachus eternae felicitatis implorat salutem. Quod actenus paternitati vestrae minime scripsi et quid circa me ageretur evidentius non significavi, difficultates et non voluntates causa exstitit; si enim oportunitas sineret, obtarem creberrime vobis conloqui et hoc posse daretur difficultatem longi itineris perpeti. Siquidem valde doleo quod cum monacho vestro, quem ad illum episcopum misistis, nec loqui neque ab illo sciscitari desiderabilem sospitatis vestrae prosperitatem valui. Scitis enim quia post obitum bonae beataeque memoriae domni et patris nostri venerabilis illius abbatis minime ad vos, quemadmodum volui, mittere potui, ut ejus memoriam in vestris sacris oracionibus jure ac pie recordare dignaremini: unde modo, licet [Col. 1458B] sero, vestrae benignitati tres argenti libras mitto, ut his susceptis refectionem, prout potestis, fratribus preparetis, et quod defuerit ex nostro, vos, ut subpliciter peto, adimpleatis ex vestro. Ut vere ipse confisus est et nos obtime confidimus, memoriam sui crebro habere dignentur fratres vice sua et nostra exortari deprecarique dignemini. Ille etiam nobilis vasallus illius, qui ei ceteris amabilior extitit, vos valde salutat et precatur ipse una mecum (licet habeatis eum incognitum, tamen et habebitis et habetis semper devotum), ut nihilominus sui dignemini habere memoriam. Ego equidem ille paratus sum vobis in his, que apud nos melius inveniuntur, venerabiliter atque amicabiliter obediens obsequi, ita tamen ut abbas prepotens pauperis non obliviscatur: [Col. 1458C] vos namque ea quae in divinis cultis apta sunt, penes vos et in regionem vestram habetis, ex quibus nobis solacium prebere potestis, ut sacris lineis induti, quando, licet indigni, ad sacrosanctum altare accedimus, memoriam vestri habentes, sicut et vos nostri, propensius oracioni incumbamus, pro salubritate vestra Domini misericordiam exorantes. Est etiam aliud valde precipuum, quod [si] nostre parvitati, sicut promittere dignati estis, impendere studueritis, maximam et eternam vobis apud Deum proinde adquiretis mercedem, scilicet ut libros domni illius, quos in Eptaticum et in Machabaeorum gesta conposuit, nobis transcriptos mittatis; et si quilibet penes nos fuerint, quibus indi[g]eatis, nos [Col. 1458D] vobis similiter transscriptos, si tamen ita vultis, devotissime mittemus. Deus omnipotens vos incolumem pro nobis orantem et pro vobis feliciter conservare dignetur.



LVII.



INDICULUM AD ABBATEM.

Reverendissimo domino patrique egregio illi, cunctorum servorum Dei ultimus vesterque jam olim alumnus ille indignus in roseo Christi sanguine preopto salutem. Reminisci conlibeat almitati vestre jamdudum peticionis meae, quam non solum ore, sed ex corde, sed ipso corpore prostrato, plenissime [Col. 1459A] vobis ostendi. Nam quod tunc praesentialiter egi, nunc iterum, absens corpore, sed praesens spiritu, eadem subpliciter per vitarium meum illum omnimodis repeto, quatenus mihi annuere dignemini, si haec voluntas mea penes vos impleri queat, nec ne. Sed scitote quia plerisque in locis ab ipsis etiam archimandritis oppida sua sursum [(197) 1Kb] , ut seculo derelicto saltim nudus sub monachico conversacione degerem apud illos. At ego horum nulli actenus adsensum praebui, neque facturus sum, Domino mihi sospitatem concedente, quoad usque responsione vestra recrear, vel, quod absit, dejiciar. Sitio enim valde auditui a vobis veniente, quoniam, ut scriptum est, vulneratus caritate vestra ego sum et ideo amore langueto [(198) 1Kb] . Maria prius peccatrix humiliter [Col. 1459B] ad pedes Jhesu accessit, lacrimis rigavit, capillis tersit osculata vestigia ejus; propter quod meruit audire Domino dicente: Dimissa sunt ei peccata multa, quoniam dilexit multum [(199) 1Kb] . Ideo in hac parte exemplo uti mihi necesse est pocius quam illius Pharisei, qui arroganter ipsum fontem misericordie Dominum reprehendit dicens: Hic, si esset propheta, sciret utique que et qualis est mulier, que tangit eum, quia peccatrix est [(200) 1Kb] . Nam vos, qui huic mundo exuti et digni estis effecti ut nardo spicato capud perungueatis Domini, oportunum vobis cogitandum est ut illud dictum Domini conservetur a vobis: Estote ergo misericordes, sicut et pater vester misericors est [(201) 1Kb] , qui solem suum oriri facit super bonos et malos et pluit super justos et injustos [(202) 1Kb] . [Col. 1459C] At vos, qui instar astrorum Dei rutilans inlu[mi]nantes terram, sicut ait Dominus: Vos estis lux mundi [(203) 1Kb] , considerate quia non solum in montibus et campis, silvis et pratis amoenibus, sed in palustribus et cloacis radiant locis. Apostolus quoque in inferioribus condescendens Christi membris pariter conpaciens dicit: In domo divitis non solum aurea et argentea, sed et lignea et fictilia sunt vasa, et aliud quidem vas in honore, aliud in contumeliam [(204) 1Kb] . Ipse quoque alias inseri nos ortatur in bonam olivam [(205) 1Kb] ; nam quia oleaster inutilis sum, idcirco inseri cupio in bonam olivam. Omissis jam omnibus arboribus frugistris, adeo vos et adloquar de ulmo et salice, quia cum ipse fructum non ferant, portant tamen fructum simul cum vite. Sed quia [Col. 1459D] queritati estis multitudinem inopia sustentari non posse, confido in Deum, quia ipse vos instigante receptus fuero a vobis. Non ero vobis inplacabilis neque nimium oneri. Non enim paupertatem vel [Col. 1460A] calamitatem perorresco mundi, sed fugere conabo, ab eo, ac Deum veraciter quero, sicut ait Dominus Christus: Petite et accipietis, querite et invenietis, pulsate et aperietur vobis; omnis enim qui petit accipit, et qui querit invenit, et pulsanti aperietur [(206) 1Kb] , et non dabit illi eo quod amicus ejus sit, propter inprobitatem tamen ejus surget et dabit ei quicquid necessarium habuerit [(207) 1Kb] . Magnopere cupio in hac parte imitari prophetam dicentem: A finibus terre ad te clamavi, Domine, dum anxiaretur cor meum [(208) 1Kb] . Almitatem vestram mundo et mihi minimo succurrentem divina pietatis calce tenus custodire dignetur.



LVIII.



INDICULUM AD AMICUM FIDELEM.
[Col. 1460B]

Domno reverentissimo atque carissimo seu ab omnibus ortodoxis amplectando, multiplici scientie variarumque virtutum gracia insigniter decorato, illo, qui in omnibus profunda solercia hac summa vigilantia necessaria que animabus et utilia sapienter discernis, ego ille exiguus advena proprio praesuli sincerissimam in Domino Deo eterno salutem. Age jam, o meus carissime frater, ego te sapientie dapibus impleari cupio, ut te palmitem vitis electe celestis expurget colonus, cum divinis fontis imbribus fueris inroratus; nosque una adque eadem paradisi amoenitas recipere exopt[am]us, ut in regni celestis libertate gaudere cum sanctis in eterna beatitudine, [Col. 1460C] ubi nulla est vere bea[ti]tudinis formidanda corruptio, per caritatem solam Christi Jhesu ad ista venire valeamus. Ante omnia debemus ad istam caritatem contendere, ut post seculum regnare cum Christo possemus sine fine in eterna beatitudine. Propter quod obsecro ut hujus epistole verba firmiter et indubitanter teneas, quia levis et infidelis similis est fluctibus maris et arundine omni vento agitato [(209) 1Kb] . Pro hoc suadeo tibi, si vis terrarum spatio divisi simus adque sequestramur in vallo [(210) 1Kb] et celi inequali climate dirimemus, pari tamen tribulacionum depremimur face. Propter quod diligentissime deprecor vos uti nos orationum mutua vicissitudine jugiter muniamur, nos reminiscentes sermonis Domini, que dixit sicut senserit: Et vobis [Col. 1460D] dico, vel tres super terram de omni re quecumque petierint, fiat illis a patre [(211) 1Kb] , et reliqua. Optata valere in Christo, cujus iste celestem sophiam satis amplector: ego ille epigraphus curavi tibi carrexere [Col. 1461A] de agia crafa adque de inclitis viris catholicis adque de religionis. Salutamus te obnixe et per portatorem aliqua exemiola tibi mandavimus.



LIX.



INDICULUM ABBATISSA AD ABBATEM.

Domno Dei famulo et a nobis cum maxima veneratione plurimum diligendo domno illo abbati, exigua omnium famularum Christi et vestra in omnibus bene cupiens vel omnes in Christo sorores servientes vestras plurimum in Domino almitatem vestram amabiliter et dulciter salutare praesumimus usque ad gaudium sempiternum. Cognuscatis, carissimi, quod in istis sanctis diebus omnis congregatio psalterium per omnes dies canens pro vita et stabilitate vestra, ut Dominus eam conservare [Col. 1461B] dignetur annis multis, et consolacionem vestram. Et nos pro grande fiducia ad vestros diregimus; deprecamur vobis sub[p]liciter ut jubeatis nobis consolare quantitate de hoc, ut aliquid de te h[abe]am ad sancto illo, quia exinde grande necessitatem habebimus. Amabiliter, dulcissime domno et pater, annis multis de vestra gaudere mereamur prosperitate et felicitate.



LX.



INDICULUM AD ABBATEM VEL EPISCOPUM.

Religionis culmine conspicue titulo decorato domno abbati vel episcopo illo, ego ille famulus vester in omnibus proprius servus vel omnes in Christo servientes vestri plurimi in Domino almitatem vestram [Col. 1461C] salutare presuminus usque ad gaudium sempiternum. Cognuscatis, piissime pater, quale necessitate: propter hoc vobis deprecamur subpliciter ut jubeatis consolari de hac necessitate, quia nobis necessarium est. Benignissimi domini, agite taliter, ut vobis permaneat mercis et oratio sempiterna.



LXI.



ITEM ALIUM INDICULUM.

Religionis culmine conspicuae titulo decorato illi abba, ego ultima verculana [(212) 1Kb] vestra plurimum vobis in Domino amabiliter et dulciter salutare presumo usque ad gaudium sempiternum, et deprecor subpliciter ut jubeatis me infirma in vestris sacris orationibus memorare, quia ego, quamvis [Col. 1461D] debida et fragilis, pro vobis in oratione adsisto. Cognoscatis, piissimi domini, in quam grande paupertate et penuria remansi pro obitum seniores meos, qui me in hunc monasterio venire fecerit. Proinde ergo suggestiuncula parvitatis meae ad clemenciam vestram destinare presumo; deprecor vobis subpliciter ut mihi consolare dignetis, unde luminaria faciam pro animas eorum, qui me in isto monasterio reciperunt, vel quicquid Dominus inspirare jubeat, quia mihi omnia necessaria sunt. Ego juxta Deo et sancto illo toto adjutorio et consolacionem per vos spero, dulcissime domne et pater.



LXII.
[Col. 1462A]


[Sine rubrica.]

Memorabili atque excellentissimo viro mitissimo placida bonitate necnon honestate et morum dignitate cum omni mansuetudine repleto et Christi famulatu insaciabili illi, ille inequali comparacione bonitatum vestrarum juvenili etate florens, tamen fidelis et bene devotus vester perpetualiter existit, salutem optabilem et perseverantem mandat in Domino. Epistola reverentie dignitatisve vestrae usque ad vilitatem personae meae pervenit, quam tota nisu perlegens, in imo cordis recludi volens, eam sepius iterando in tenuem locum memorie mee recondere, quia dulcedinem mellis in fauces meas portavit, magistrali compositione suffulta et [Col. 1462B] maxima piissima ammonicione mentem parvitatis confortavit et exemplo senili juventutem meam edificavit. Quapropter cognoscat sagacissima prudentia vestra me non parva angustia coortari, quia in quibus verbis eidem dulcedini occurram non invenio et ut sponsionem convenientem sibi congruo sermone perfungat, ita dumtaxat ut opacam benignitatem vestram humillima laude amplectar et plenitudini opusculi mei honestissime et oportune metam inponam, ut favore paternitatis vestre commoda et inreprehensibilis donetur. De cetero cognovit almitas vestrae me in presentia vilissimis vestibus indueri et nil pargamenis uti, nisi mihi excellentia vestra consueta ope subveniat atque a parte largissima manu his, in quibus inops et pauper videor, frequentari [Col. 1462C] congruo tempore et frui congratuler. Et, ut ita dicam, Domnus vero noster juventutem meam despicit et illam castigare contempnit, necnon mores abhominabitur et me ceu quotdam inmundicie respuit, et adjutorem se mihi labenti porrigere differt; sed jam summos gradus dignitatis in me vult habere, hac stultos sensus diucius projicit, querit a me quod non habeo et quod desiderat adhuc non subsistit. Antequam mihi Deus annuerit et aliorum exemplariis instructus vir perfectus et placabilis efficiar, idcirco obnixe peto ut citissime huc veniatis et serenissimus vester vultus appareat, qui jam terribilis et odibilis mihi videbatur, moderno quippe, destructa lege veteri, oblitis omnibus; carus et serenus [Col. 1462D] judicat. Et hoc pro certo scitote quod in vobis maxime confidens et de his omnibus judicem elegi, et vestro eru[di]tissimo judicio me confirmari apud Dominum studete.


Altithronus, qui regnat in ante polorum
Det vobis requiem vitam donetque perennem.
Ast faciat magnum vos scandere limen Olimphi,
Livido mortiferaque procul tunc tartara pellat.
Grandis enim vobis mercesque futura manebit,
In oleis quoniam magnam meruistis in arvis.
Semper enim rectum exercente vocaberis insons.
Omnipotens Deus, indigno concedito servo,
Dona mihi quod posco, quidem qui es conditor orbis
Augi salutiferamque supradicto sanitatem,
Nec illum tangit, Christo duce, morbus iniquus;
[Col. 1463A] Dumque caduca manet vita, dum flatus anelet,
Eternam concede domum, qui regnas ubique



LXIII.

J'ai réuni sous ce numéro et les suivants un certain nombre de formules incomplètes; et dans lesquelles on trouve seulement des modèles de phrases initiales ou finales.



NDICULUM AD REGEM.

Domino excellentissimo atque proexcellentissimo viro inlustro illo regi generis Franchorum, cui Dominus curam regiminis dilatavit, ego servus vester et omnium fidelium vestrorum subjectus peto clementiam vestram, quasi ad pedes vestros jaceam. Quando istas literolas ad vos venerint, quicquid de [Col. 1463B] necessitate vobis innotuerint, benigno animo eas dignetis audire et secundum vestram misericordiam nobis renunciare. Deus omnipotens rex omnium regum faciat regnum vestrum esse incomutatum et omnium fidelium vestrorum in salute suae prosperitatis disponat stabilitatem regni vestri eam fiat.



LXIV.



INDICULUM AD REGEM.

Domina gloriosissime adque praecellentissime filie illa regina, ille servus servorum Dei. Postquam excellentie vestre sollicitudo regia est ubi gubernatione laudabilis ad a[ug]mentum glorie sue vigilancione se debet et providam exibere, ut quos consilio regit exterius perire interius non permittat, ut post [Col. 1463C] hujus quod geritis temporalis regni fastigia ad eterna, Deo auctore, gaudia possitis, regine, pertingere sempiterna . . .



LXV.



INDICULUM AD ABBATEM.

Domino venerabili atque honorabili illi abbati, ille donum Dei vocatus sic eternam in Domino salutem. Nostra humilitas sanctitatem tuam deprecat ut illam rem, qui apellabatur illa, per isto presente legatum nostro nobis transmittere non dedicnemini, videlicet ad rem faciendam; et cumque perexpletum fuerit, statim ad vos salvum remeare curremus. [Col. 1463D] Valete in Domino semper.



LXVI.
[Col. 1464A]


[Sine rubrica.]

Amabile adque prae ceteris patribus spiritalibus a nobis dilectus ille abba, ille servus servorum ultimus et vester fidelis in omnibus in Domino. Idcirco, domne adque vir beatissimus pater ille, ille quamvis ego indignus peccator monachus proprius fedelis et mi[ni]ster salutem in Domino dirigimus. De cetero rogamus . . . . . . . . . . .



LXVII



ITEM ALIUM.

Domine mihi et Christo meritisque venerando illo, ego ille, ac si indignus peccator et exiguus omnium [Col. 1464B] vestrorum salutem tibi amabilem presumsi mittere in Domino. Precor summam trinitatem inseparabilem ut te conservet ubique. De cetero rogamus . . . . . Vale in Domino, vir virtutum, decus amicorum tuorum, ubique ovans, edocatus in Ihesu redemptore omnium.



LXVIII.



[Sine rubrica.]

Dilecto mihi fratri nostro illo praeposito sanctae con[gre]gationis illi monasterii, ego ultimus clientulus et servus vester salutem vobis amabilem praesumi mittere in Domino nostro Ihesu Christo, et preco quod caritas et amicitia vel jussio sit vestra super me, sicut inchoasti et semper egisti, ut ita in antea tua bona dilectio et caritas permaneat; et in quantum [Col. 1464C] est sensus aut intellectus, Deo adjuvante, nobiscum corde et sensu in semper ero tecum communis in tua voluntate. Iterum atque iterum salutamus vos usque ad gaudium.



LXIX.



INDICULUM DE FRATRE AD FRATREM.

Dilecto adque valde amabili illo in Christo fratri, ille exiguus eternam in Domino salutem. De cetero rogamus diligentiam vestram ut, quando haec epistula ad praesentiam caritatis vestrae pervenerit, ut illam causam nobis transmittere non dedignemini. Vale sospis adque incolomis per multa curricula [Col. 1464D] annorum

[Col. 1465] A fin de mieux faire connaître le manuscrit et de permettre au lecteur d'en rétablir l'ordonnance, je présente ici un tableau où l'on trouvera le numéro d'ordre et la rubrique de chaque formule, le lieu où sont imprimées celles qui étaient déjà connues, et le rang que les inédites occupent dans mon édition.
[Table: 6Kb] [Table: 3Kb]
Volume back matter





[Col. 1467]
ORDO RERUM QUAE IN HOC TOMO CONTINENTUR.


[Col. 1467] B. URBANUS II PAPA.

    VITA B. URBANI II. 9
    Monitum. ibid.
    Vita. ibid.
    I.---Urbani nomen, patria et parentes. ibid.
    II.---Urbanus Remis educatus sub S. Runone. 12
    III.---Urbanus an Remensis canonicus et archidiaconus. Ejus amor in Ecclesiam Remensem. 15
    IV.-V.---Urbanus cogitat de secessu e saeculo. Fit monachus Cluniaci. Romam a Gregorio VII accersitur. Qua occasione. 17
    VI.---An Cavae moratus sit Urbanus. 20
    VII.---Urbanus fit episcopus Ostiensis. ibid.
    VIII.---Fit papae consiliarius. 21
    IX.---De Wiberto antipapa. 22
    X.---Urbanus scribit Simonis epitaphium. ibid.
    XI.---Wiberto in Vaticana basilica intronizato, concilium indicitur. Odo ab Henrico capitur. ibid.
    XII.---De pace agitur; Odo liberatur. 23
    XIII.---Henricus a Guiberto coronatur; excommunicatur. 24
    [Col. 1468] XIV.---Odo legatus in Germania. Gebehardum episcopum Constantiensem ordinat. ibid.
    XV.---Odo colloquio in Saxonia interest. 25
    XVI.---Convocat concilium Quindeliburgense. ibid.
    XVII.---Gregorius VII moritur. 26
    XVIII.---Odo Cluniaco transit. Nantuae corpus S. Maximi elevat.---S. Hugonis miraculum. 27
    XIX.---Desiderius pontificatum recusat. Odo nominatur, sed absque effectu. 28
    XX.---Odo Victorem III consecrat. 29
    XXI.---Odonis defensio contra Hugonem Lugdunensem. ibid.
    XXII.---Victoris III mors. A quo vicarius et successor designatur Odo. 30
    XXIII.---Urbani III electio. Litteras ea de re scribit, ex quibus aliquot supersunt. 31
    XXIV.---Urbanum omnes amant. 32
    XXV.---Particularis ejus electionis descriptio ex chronico Casinensi. 33
    XXVI.---Pontifex Casini miraculo sanatur. Inde assumit Joannem diaconum. 34
    [Col. 1469] XXVII.---Bantinum monasterium dedicat et privilegio donat; quod violatum denuo firmatur. 35
    XXVIII.---De falso instrumento dedicationis Cavae. 36
    XXIX.---Urbani iter in Siciliam. 37
    XXX.---Anselmo archiepiscopo Mediolanensi mittit pallium, etc. 38
    XXXI.---Ecclesia Cremonae dotatur. 39
    XXXII.---De rebus Hispanicis. Turbae in Ecclesia Iriensi. Concilii Fussellensis tempus.---Primatus Ecclesiae Toletanae restitutus. ibid.
    XXXIII.---Artaldus Helenensis ab Urbano consecratur. 42
    XXXIV.---Privilegium Cluniacense. 43
    XXXV.---Magalonae episcopi speciali jure pontifici Romano subjecti. 44
    XXXVI.---Guidonem epistol. Viennensibus commendat. ibid.
    XXXVII.---Benedicto episcopo Nannetensi privilegia concedit. ibid.
    XXXVIII.---Romae hiemem transigit in magnis angustiis. 45
    XXXIX.---Rerum in Germania et Henrici status.---B. Stanislai translatio. ibid.
    XL.---Epistola decretalis ad Pibonem. 47
    XL (bis).---Urbanus Romae moratur. ibid.
    XLI.---Privilegium S. Victoris Massiliensis. 48
    XLII.---De rebus Germanicis. ibid.
    XLIII.---Schismaticorum furor; mors Bonizonis episcopi. 50
    XLIV.---Mathildis Welphoni nubit. 51
    XLV.---Gebehardi episcopi zelus. ibid.
    XLVI.---Fiscamni exemptio firmatur. 52
    XLVII.---Monachos Becci apud Pontisaram urbem tuetur. 52
    XLVIII.---Privilegium S. Pontii Tomeriarum. 53
    XLIX.---Urbanus scribit de restauranda Tarraconensi urbe. ibid.
    L.---Joannes diaconus fit cancellarius ibid.
    LI.---Rainaldi archiepiscopi Remensis iter Romam. 54
    LII.---Pax cum Graecis inita. ibid.
    LIII.---De pace agitur inter Roberti Guiscardi filios ab Urbani legato composita. 55
    LIV.---Concilium Melphitanum. Ejus canones. Alia statuta.---In hac synodo Rogerius fit sanctae sedis ligius, et mitra Petro abbati datur. 56
    LV.---Urbanus Bari transfert ossa S. Nicolai et Eliam episcopum consecrat. 59
    LVI.---An tunc concilium Trojae habitum sit. 60
    LVII.---Urbanus ecclesiam Brundusii consecrat. 61
    LVIII.---Rhegium invisit. ibid.
    LIX.---Episcopum Melitae ordinat Urbanus. ibid.
    LX.---S. Bruno Urbanum comitatur. 62
    LXI.---Donatio facta Casinensi monasterio. ibid.
    LXII.---An Urbanus Farfae abbatis electioni interfuerit. ibid.
    LXIII.---Concilium Santonense. 63
    LXIV.---Privilegium pro Ecclesia Remensi et pro monasterio Balmae. ibid.
    LXV.---Dalmatii archiepiscopi Narbonensis iter Romam. ibid.
    LXVI.---Varia negotia Raynerio legato commendat Urbanus. 64
    LXVII.---Tarraconensem provinciam Narbonensi archiepiscopo commendat. 65
    LXVIII.---Privilegium monasterii S. Joannis de Pinna. 66
    LXIX.---Urbani decretum de libertate nuptiarum. 67
    LXX.---Epistola pro monasterio Padolironensi. ibid.
    LXXI.---Thiemo Salisburgensis archiepiscopus ordinatur. ibid.
    LXXII.---Privilegia varia. ibid.
    LXXIII.---Decretum Rustico abbati Vallumbrosae, etc., inscriptum. An aliud pro limitibus dioecesis Baionae. 69
    LXXIV.---Privilegium Majoris-Monasterii. ibid.
    LXXV.---Concilium Tolosae. 70
    LXXVI. Tarraconensis urbs Romano pontifici data. 71
    LXXVII.---Urbanus Bantinum monasterium protegit. ibid.
    LXXVIII.---De filio Jordani principis Capuani. Excommunicatur Cenomannorum comes. 72
    LXXIX.---Schismatici ob catholicorum mortem insolescunt. Iis respondet Stephanus episcopus Halberstatensis. ibid.
    LXXX.---Henrici expeditio in Italiam. Bononiensium et aliarum Longobardiae civitatum militiae.---Poenitentia militibus in justo bello permissa. 73
    LXXXI.---Brunonis discipulis Carthusia restituitur. Ipse cum aliis in Calabriam secedit. Recusat archiepiscopatum [Col. 1470] Rhegiensem. Ejus apud pontificem auctoritas. 74
    LXXXII.---Urbanus Campaniam invisit.---Privilegium S. Basoli. 76
    LXXXIII.---S. Anselmo scribit pro Fulcone episcopo Bellovacensi.---Anselmi responsio. ibid.
    LXXXIV.---Confirmat privilegia Ecclesiae Ravellensis. Episcoporum ordinationes. Ex his forte Berengarius Venusii. An Guitmundus Aversae. 77
    LXXXV.---Mors Adalberonis episcopi Wirzburgensis. 78
    LXXXVI.---Canonicorum regularium Aroasiensium institutio. 79
    LXXXVII.-VIII.---Erectio abbatiae Tauniaci. ibid.
    LXXXIX.---Henriciani Romae praevalent. Mantuam capiunt. ibid.
    XC.---Urbanus in Campania versatur. Willelmus abbas Hirsaugiensis nuntius. Privilegium Ecclesiae Cataniensis. 80
    XCI.---Concilium Beneventi. Ejus canones, annus. Ibi asserta Ecclesiae monopolis libertas. Bulla Casinensis de corpore sancti Benedicti. Privilegium S. Crucis Pictav. Privilegium Crispiniense. 81
    XCII.---Siciliae ecclesiae restauratae. 82
    XCIII.---Episcopatus a Rogerio instituti. Troini sedes Messanam translata. 83
    XCIV.---Monasteria reparata. Privileg. monast. Lipar. S. Angeli Militens. Privilegium generale Rogerii. 84
    XCV.---Ecclesiae Corsicae episcopo Pisano subjectae. 85
    XCVI.---Restitutio Tarraconensis metropolis. ibid.
    XCVII.---Concilium Legionense de causa episcopatus Iriensis et de officiis ecclesiasticis. ibid.
    XCVIII.---Virorum sanctorum in Germania obitus. Res ibi turbatae. 86
    XCIX.---Novum in Germania religionis genus. 87
    C.---Paviliacensis monasterii restauratio. 88
    CI.---Urbani litterae pro S. Cypriano Pictavensi. ibid.
    CII.---Ivonis Carnoteni ordinatio. Quo anno facta. 89
    CIII.---Flandriae cleri libertas vindicata. 92
    CIV.---Gervinus in sede Ambianensi firmatur. ibid.
    CV.---Urbanus extra Urbem festum Natalis Domini celebrat. 93
    CVI.---Mathildis victoria in imperatorem relata. ibid.
    CVII.---Urbani pars praevalet. 94
    CVIII.---Ericus rex Danorum Urbani opem implorat. Lundensis metropolis erectio. ibid.
    CIX.---Metropolis Pisanae erectio. 95
    CX.---Privilegium S. Sophiae Beneventinae. Aliud monachorum Silvaniaci. ibid.
    CXI.---Pontifex Tarraconis reparationes urget. Privilegium S. Laurentii Aversae. 96
    CXII.---Fulco, abbas Divensis, ad Urbanum confugit. ibid.
    CXIII.---Concilium Stampense in causa Ivonis. Parisiense pro S. Cornelio Compendiensi. Remense pro clero Flandrensi. Suessionense adversus Roscelinum. 97
    CXIV.---Urbanus Philippi regis adulterinas nuptias detestatur. Iis resistit Ivo, et alii. A quo celebratae. 98
    CXV.---Dedicatio ecclesiae Cavensis. 100
    CXVI.---Rescriptura pro Carthusia Calabrensi. 101
    CXVII.---Urbani judicium de Ecclesia Credonensi. Materam venit. 102
    CXVIII.---Atrebatensis Ecclesia a Cameracensi separatur. 103
    CXIX.---Constantienses pseudoepiscopum rejiciunt. 104
    CXX.---Hugoni Lugdunensi reddita apostolica legatio. 105
    CXXI.---Guibertus in Longobardia. Romae an Urbanus concesserit privileg. Figiaci. Privileg. Cavense. ibid.
    CXXII.---Fulco Bellovacensis episcopus in sede confirmatus. 106
    CXXIII.---Concilium Trojanum. Canones. 107
    CXXIV.---Urbanus concedit privilegium ecclesiae S. Pauli Narbonensis. ibid.
    CXXV.---Conradus imperatoris patris sui partes deserit. 108
    CXXVI.---Lotharingi Urbano addicti. ibid.
    CXXVII-VIII.---Conradus fit rex Longobardiae. 109
    CXXIX.---Welpho pater fit miles. Conventus Ulmae. ibid.
    CXXX.---Monasteria in Alemannia condita. ibid.
    CXXXI.---Concilium Remis de restaurando Atrebatensi. 110
    CXXXII.---Res coram pontifice agitur episc. 111
    CXXXIII.---Lambertus eligitur. Archiepiscopus Remensis differt consecrationem. ibid.
    CXXXIV.---Gervinus in episcopio Ambianensi firmatus. 113
    CXXXV.---Dolensis episcopus pallium impetrat. ibid.
    [Col. 1471] CXXXVI.---Radulfus episcopus Turonum contra Dolenses. Pallium obtinet. 114
    CXXXVII.---Pausensis monasterii dedicatio. ibid.
    CXXXVIII.---Urbanus collectas fieri rogat. Concilium Burdigalense. 115
    CXXXIX.---Privilegia pro monasteriis novo Pictaviensi, S. Quintiniano Bellovacensi, Burguliensi et Ecclesia Syracusana. ibid.
    CXL.---Christiani in Hispania praevalent. Rescriptum pro sancto Saturnino. 116
    CXLI.---Decretalis ad Dominicum patriarcham Gradensem. Privilegium Lirinense. ibid.
    CXLII.---Anselmi archiepiscopi Mediolanensis mors. Arnolfus ei succedit. 117
    CXLIII.---Anselmus fit episcopus Cantuariae. Cum rege dissidet. 118
    CXLIV.---Urbanus Romae degit. 119
    CXLV.---Guibertinorum insidiae. 120
    CXLVI.---Atrebatensis et Cameracensis Ecclesiae divisio firmata. 120
    CXLVII.---Lambertus electus Atrebatensis Romam advenit. Ab Urbano consecratur, ac privilegium obtinet. Variae ea de re litterae. ibid.
    CXLVIII.---Dolensis, et caeteri episcopi Britanniae metropoli Turonum restituuntur. 122
    CXLIX.---Lambertus Atrebat. inthronizatur. 123
    CL.---Goffridi Vindocinensis expensae pro Romana Ecclesia. Urbani angustiae. ibid.
    CLI.---Privilegium Vindocinense. 124
    CLII.---Goffridus ab Urbano fit presbyter. S. Priscae ecclesia. 125
    CLIII.---Episcopi Ravellensis ordinatio. ibid.
    CLIV.---Urbani pars in Germania praevalet. ibid.
    CLV.---Synodus Constantiae. 126
    CLVI.---Clades in Germania. Multi convertuntur. ibid.
    CLVII.---Fulconem episcopum Bellovaci Urbanus protegit. 127
    CLVIII.---Lis inter archiepiscopum Viennae et episcopum Gratianopolis. 128
    CLIX.---Fulco comes Andegavensis absolutus in conventu apud Florentium. Privilegium Montis-Belli. 129
    CLX.---Philippi regis adulterinae nuptiae. Concilium Remense. Professio Lamberti Atrebatensis. Confirmata divisio Atrebatensis Ecclesiae a Cameracensi. 130
    CLXI.---Concilium Ostionense seu Aeduense. Excommunicatur Philippus rex. Privilegium Atrebatense. Archiepiscopi Turonensis causa cum monachis Majoris Monasterii, et lis pro pago Salmoriacensi. 132
    CLXII.---Turbae occasione Philippi regis 134
    CLXIII.---Urbanus cum rege moderate agit. 135
    CLXIV.---Litterae Urbani ad comitem Tolosanum pro Moissiaco et coemeterio beatae Mariae Deauratae. 136
    CLXV.---Bilionensium canonicorum repressa temeritas. 137
    CLXVI.---Urbanus in Tuscia praevalet. Henricus in Longobardia. Placentina synodus indicta. 138
    CLXVII.---Urbanus Bononiam venit. ibid.
    CLXVIII.---Urbanus synodum Guastellensem celebrat. Canusii a Mathilde excipitur. ibid.
    CLXIX.---Urbanus Cremonae. Privilegium dat S. Aegidio et Parthenoni Cremonensi. 139
    CLXX.---Concilium Placentiae. ibid.
    CLXXI.---Quo tempore habitum sit Placentiae concilium et qui ei adfuerint. 140
    CLXXII.---Quid in eodem concilio tractatum. De divortio. Praxedis Augustae. Excommunicatur Philippus rex. Expeditiones sacrae. 141
    CLXXIII.---Haereses proscriptae. 142
    CLXXIV.---Augia episcopo Constantiensi subjecta. ibid.
    CLXXV.---Canones de Ecclesiae disciplina. ibid.
    CLXXVI.---Praefatio de B. Maria. 143
    CLXXVII.---Confirmatum S. Aegidii privilegium. Item Cluniacense. Lis de pago Salmoriacensi. 144
    CLXXVIII.---Urbanus synodo absoluta varia concedit privilegia Hirsaugiense, etc. Epistola ad Noviomenses. Duae pro Atrebatensi Ecclesia. Una pro lite Salmoriacensi. Privilegium Magalonense. Privilegium Cluniacense. ibid.
    CLXXIX.---Richerus episcopus Virduni Urbano paret. 146
    CLXXX.---Urbanus a Conrado rege excipitur Cremonae. ibid.
    CLXXXI.---Welpho in Mathildem movet. Conradus Rogerii comitis filiam uxorem ducit. 147
    CLXXXII.---Petrus rex Aragonum sedi apostolicae addictissimus. ibid.
    CLXXXIII.---Privilegium S. Leonis Tullensis canonici regulares primo abbates obtinent. 148
    [Col. 1472] CLXXXIV.---Urbanus Mediolani privilegium Ecclesiae Carcassonensi dat. Epist. de lite Salmoriacensi. Humbaldus episcopus Antissiodori consecratur. Arnulfus Mediolanensis. Herlembaldi translatio. ibid.
    CLXXXV.---Urbanus Comi dedicat ecclesiam et Astae. Fructuariensis monasterii privilegium confirmat; item Pinariolensis. 150
    CLXXXVI.---Anglicanae turbae ob S. Anselmum. Conventus Rochingamiae. Anselmus Hugonem Lugdunensem archiepiscopum consuluit. Accipit pallium. Papae scribit. 151
    CLXXXVII.---Anglia pacata, Herbertus sedi Thetfordensi restituitur. Privilegia pro monasteriis S. Ivonis, Belli. 153
    CLXXXVIII.---Urbanus transit in Gallias. 154
    CLXXXIX.---Anicii festum Assumptionis celebrat. Ecclesiae Valentiae dedicatio. ibid.
    CXC.---Anicii indicit concilium apud Clarummontem 155
    CXCI.---Varias regiones peragrat Urbanus. Festive ubique susceptus. 156
    CXCII.---Ecclesiam Casae Dei dedicat. Privilegia concedit. Item Blasiliensi parthenoni. ibid.
    CXCIII.---An abbatiam Rotmanensem adierit Urbanus 157
    CXCIV.---An Nemauso transierit. Apud. S. Aegidium versatur. Privilegium Casae Dei. 158
    CXCV.---Tarascone locum monasterii benedicit. ibid.
    CXCVI.---Avenione dat privilegium S. Aegidio. ibid.
    CXCVII.---Tricastri privilegia dat canonicis S. Rufi. 159
    CXCVIII.---Monasterii et ordinis Antonii origo. ibid.
    CXCIX.---Urbanus Matiscone concedit privilegia. 160
    CC.---Cluniaci dat privilegium episcopo Matisconensi Altare dedicat. ibid.
    CCI.---An Remis concilium celebraverit. Dolensem ecclesiam dedicat. 161
    CCII.---Silviniaci corpus S. Majoli transfert. Privilegium dat apud Monticulum. 162
    CCIII.---Clarummontem advenit Urbanus. 163
    CCIV.---Simul et alii episcopi, etc., apud Clarum montem conveniunt. ibid.
    CCV.---Eorum numerus. 164
    CCVI.---Sedes et nomina nonnullorum. Ministri papae. 165
    CCVII.---Concilium inchoatur. 168
    CCVIII.---Durandi episcopi Claromontani mors et exsequiae. ibid.
    CCIX.---Quid in concilio Claromontano gestum. Cur diverse a diversis canones referuntur. 169
    CCX.---Canonum Claromontani concilii collectiones. 170
    CCXI.---Quid in eis statutum De beneficiis. De investituris. De treugis. ibid.
    CCXII.---Canon de redemptione altarium. Ejus occasione turbae excitantur. Goffridus Vindocinensis abbas vindicatur. 171
    CCXIII.---Canonis de redemptione altarium appendix. 174
    CCXIV.---Alia decreta. ibid.
    CCXV.---Variae causae in synodo Claromontana tractatae. Primatus Lugdunensis. ibid.
    CCXVI.---Lis de Salmoriacensi pago. 175
    CCXVII.---De Dolensi archiepiscopatu. ibid.
    CCXVIII.---De privilegiis Majoris Monasterii.
    CCXIX.---Alia item privilegia asserta. Vindocinense. Atrebatense. 176
    CCXX.---Schisma in Cameracensi ecclesia compressum. 177
    CCXXI.---Cervinus episcopus Ambianensis abbatia Centulae privatur. 178
    CCXXII.---Unio monasteriorum Figiacensis et Conchensis firmata. ibid.
    CCXXIII.---Anianae abbatis praesumptio repressa. 179
    CCXXIV.---Variae aliae causae minoris momenti. ibid.
    CCXXV.---Expeditio sacra ibi decreta. Orationes pontificis. Episcopus Podii exercituum dux eligitur. 180
    CCXXVI.---Urbani in promulganda hac expeditione magnanimitas. Poenitentiae loco instituta profectio ad expeditionem Preces eadem occasione institutae. 182
    CCXXVII.---Urbani apologia in his expeditionibus promulgandis. 184
    CCXXVII (bis).---Claromonti Urbanus privilegia, etc., ecclesiis dat. S. Dionysio Novigentino, Molismo. Epistola ad Gratianopolitanos. Acta contra Anianenses. ibid.
    CCXXVIII.---Scribit ad Cameracenses, ad Ecolismenses. 185
    CCXXIX.---Decretum de primatu Lugdunensi. ibid.
    CCXXX.---Urbanus Celsinianam ecclesiam dedicat. ibid.
    [Col. 1473] CCXXXI.---Brivate privilegium dat Cluniaco. Alterum Compostellae. 186
    CCXXXII.---S. Flori ecclesiam dedicat, et privilegium dat. Privilegium pro Marciniaco. Piperacum fit abbatia. Mors Joannis episcopi Portuensis apud S. Florum. ibid.
    CCXXXIII.---Urbanus pontifex Auriliaco transit. Mauricii Burdini fortuna. 187
    CCXXXIV.---Urbani gesta apud Lemovicas. S. Martialis dedicatio. 188
    CCXXXV.---Urbanus hoc anno Arelatum non adiit. Episcopi Wirceburgensis reconciliatio. 189
    CCXXXVI.---Urbanos varia dat diplomata. Monasterio Angeriaco subjicit Bassacum. S. Eparchium Figiacum tuetur. Ecclesias S. Martiali restitui curat. 190
    CCXXXVI (bis).---Privilegium Tutelense. ibid.
    CCXXXVII.---Humbaldus episcopus Lemovicensis deponitur. ibid.
    CCXXXVIII.---Carrofi altare consecrat. 191
    CCXXXIX.---Pictavis celebrat festum S. Hilarii, etc., Benedicit monasterium novum. 191
    CCXL.---Andegavos a Milone ducitur. Ibi cruciatam praedicat. 192
    CCXLI.---Manassem Remensem electum confirmat. Lis Trenorchii dilata. 193
    CCXLII.---Dedicat Urbanus basilicam S Nicolai. Transfert corpus Goffridi comitis. Scribit monachis S. Vitoni. ibid.
    CCXLIII.---Eclipsis. Monasterii Rotae confirmatio. Ejus loci abbas Robertus de Arbriselfo. 195
    CCXLIV.---Urbanus pontifex S. Maurum invisit. ibid.
    CCXLV.---An Cainone Goffredum Barbatum liberavit. ibid.
    CCXLVI.---Sablolii bullam dat pro S. Nicolao. 196
    CCXLVII.---Cenomannis tribus diebus moratur Urbanus pontifex. ibid.
    CCXLVIII.---Vindocini dies undecim commoratur. Professionem episcopo factam irritam facit. Consecrat altare Crucifixi. ibid.
    CCXLIX.---Concilium Rothomagense. 197
    CCL.---Jarentonis abbatis in Angliam legatio. ibid.
    CCLI.---Turonos Urbanus pontifex advenit. Scribit pro Manasse archiepiscopo Remensi. Publice praedicat. Majoris monasterii basilicam dedicat. Statuta pro S. Martino. 198
    CCLII.---Concilium Turonense. Ibi ordinatus Marbodus Redonensis episcopus. Glannafoliensis monasterii S. Mauri restitutio. Cormaricum S. Martino assertum. Quinam concilio interfuerint. Primatus Lugdunensis episcopi confirmatus. An Philippus rex ibi absolutus. Eblo excommunicatus. Privilegium Bainsonense. Privilegium Tetrorchiense. Lis Tetrorchienses inter et canonicos Andegavenses composita. Rotae fundatio confirmata. Privilegium S. Vincentii Metis. 199
    CCLIII.---Concilii Turonensis finis. Solemnis processio. 202
    CCLIV.---Privilegium Corbeiae. Episcopi Strasburgensis reconciliatio. Epistola ad episcopos Franciae. Concilii Arelatensis judicium. ibid.
    CCLV.---Pictavis papa privilegium S. Martini firmat. Placitum pro lite canonicos S. Hilarii inter et monachos Monasterii Novi. Privilegium Anglense. 203
    CCLVI.---Apud S. Maxentium dat privilegium Glannafoliense. ibid.
    CCLVII.---Angeriaco transit Urbanus pontifex et privilegia concedit. 204
    CCLVIII-IX.---Apud Santonas celebrat Pascha. Privilegium S. Martialis. Privilegium S. Albini Ecclesiae Remensis usus confirmat. Maledicitur Eblo invasor. S. Eutropii altare consecrat. ibid.
    CCLX.---An Inculismam adierit Urbanus. 206
    CCLXI.---Burdigalae dedicat majorem ecclesiam. ibid.
    CCLXII.---Neraci dedicat ecclesiam monasterii S. Thomae. ibid.
    CCLXIII.---Leiraci monasterii Montis Alti confirmat Cluniaco. ibid.
    CCLXIV.---Tolosae dat privilegium Moyssiaco. Privilegium S. Orientii.
    CCLXV.---Tolosae dat privilegium Belliloci. Dedicat ecclesiam S. Saturnini. Lis canonicos Tolosae inter et Clusinos. 207
    CCLXVI.---Carcassonam adit Urbanus pontifex. 208
    CCLXVII.---Adit tum Tomerias. Privilegium Pampilonae. 209
    CCLXVIII.---Magalonam consecrat Urbanus. ibid.
    CCLXIX.---Apud Montempessulanum agit de electione episcopi Parisiensis. 210
    CCLXX.---Nemausi concilium celebrat Urbanus. Ecclesiam cathedralem consecrat. Lis episcopum Tolosae inter [Col. 1474] et canonicos S. Saturnini. Privilegia S. Saturnini confirmata. Figiacenses inter et Conchenses controversia. Raymundi cessio facta S. Aegidio. Rivipullensis monasterii jura servata. Primatus Lugdunensi episcopo assertus. Guibertus abbas Antissiodorensis depositus. Anselli Bellovacensis electi causa suspensa. An Philippus rex ibi depositus. Monachi vindicati. Privilegium S. Martini a Campis. 210
    CCLXXI.---Urbanus apud S. Aegidium. Ejus praeceptum pro Figiaco. Privilegium Rivipullense. Privilegium Balneolense. 215
    CCLXXII.---Avenione aliud datum ab Urbano privilegium. Item pro S. Aegidio. Item pro monasterio S. Andreae. Avenionis ecclesia canonicis regularibus data. 216
    CCLXXIII.---An pontifex Arelatem adierit. ibid.
    CCLXXIV.---Montismajoris privilegium Cabellione datum. 217
    CCLXXV.---Aptae ecclesiam S. Eusebii consecrat Urbanus. 217
    CCLXXVI.---An Massiliam inviserit. 218
    CCLXXVII.---Crucesignatorum profectio. ibid.
    CCLXXVIII.---Urbanus in Italiam reversus. ibid.
    CCLXXIX.---Cremonae privilegium dat S. Basolo. 219
    CCLXXX.---Latini episcopi Graecis in Calabria substituti. ibid.
    CCLXXXI.---Lucae Urbanum crucesignati invisunt. ibid.
    CCLXXXII.---Urbano obviat Mathildis. 220
    CCLXXXIII.---Henrici miserabilis status. ibid.
    CCLXXXIV.---Urbanus concilium Laterani celebrat. 221
    CCLXXXV.---Daimberti episcopi Senonensis ordinatio dilata. 222
    CCLXXXVI.---Gerardus episcopus Morinorum sedem dimittit. ibid.
    CCLXXXVII.---Pontificis affectus in monachos, quos ad dignitates evehit. ibid.
    CCLXXXVIII.---Concilium Santonense. 224
    CCLXXXIX.---Glannafolium Casino confirmatum. 225
    CCXC.---Urbanus Capuam, etc., invisit. ibid.
    CCXCI.---Expeditionem praedicat Theatae. ibid.
    CCXCII.---Crucesignati ex omni gente in Orientem solvunt. 226
    CCXCIII-IV.---Romae pro crucesignatis scribit Urbanus Alexio imperatori. Privilegia Casini auget. 227
    CCXCV.---Cluniacum protegit Urbanus. ibid.
    CCXCVI.---Privilegium ecclesiae Arvernensis. 228
    CCXCVII.---Bona Theatinae Ecclesiae confirmata. ibid.
    CCXCVIII.---Philippus rex absolutus. ibid.
    CCXCIX.---S. Orientii jura tuetur. ibid.
    CCC---Udalrici mors. ibid.
    CCCI.---Narbonensis Ecclesiae jura confirmata. ibid.
    CCCII.---Privilegium Ecclesiae Verulensis. 229
    CCCIII.---Robertus abbas Remigianus ab Urbano confirmatus. ibid.
    CCCIV.---Concilium Gerundense. 230
    CCCV.---Baldricus fit episcopus Noviomi et Tornaci. 231
    CCCVI.---Urbanus Romae degit, fugiente Guilberto. 232
    CCCVII.---Gebehardus ex abbate custos S. Sepulcri. ibid.
    CCCVIII.---Daimbertus Senonensis metropolitanus consecratur. 233
    CCCIX.---Rescriptum pro S. Andreae Viennensis monachis. ibid.
    CCCX.---Monasterium S. Vigoris subjectum S. Benigno. ibid.
    CCCXI.---Litterae pro S. Michaele ad Mosam. ibid.
    CCCXII.---Ordinis Cistercii initia 234
    CCCXIII.---Privilegium Urgellense. ibid.
    CCCXIV.---Anselmi iter Romam. Secedit in solitudinem. ibid.
    CCCXV.---Rogerium ducem adit pontifex. 236
    CCCXVI.---Beneventum se recipit. ibid.
    CCCXVII.---Anselmus sedem dimittere non permittitur. 237
    CCCXVIII.---Urbani cum Rogerio congressus. 238
    CCCXIX.---Primatus Ecclesiae Salerni datus. ibid.
    CCCXX.---Rescriptum pro sancto Brunone. ibid.
    CCCXXI---Crucesignati Antiochiam capiunt. 239
    CCCXXII.---Schismaticorum Romae conventus. 240
    CCCXXIII.---Concilium Barense hoc anno celebratum. 241
    CCCXXIV.---Barensis synodi acta. 242
    CCCXXV.---Privilegium Ecclesiae Agrigentinae. 244
    CCCXXVI.---Concilium Burdigalae. ibid.
    CCCXXVII.---Urbanus Benevento transit. ibid.
    CCCXXVIII.---Romae scribit pro Vindocinensibus. 245
    CCCXXIX.---Romae Goffridus loquitur de episcopo [Col. 1475] Andegavensi. 245
    CCCXXX.---Philippus rex iterum interdictus. 246
    CCCXXXI.---Privilegium S. Cucuphatis. ibid.
    CCCXXXII.---Rex Angliae inducias obtinet. ibid.
    CCCXXXIII.---Honores Anselmo delati. 247
    CCCXXXIV.---Anselmi cum pontifice colloquia. 248
    CCCXXXV.---Schismaticorum in Anselmum reverentia. ibid.
    CCCXXXVI.---Urbanus Romae synodum indicit. 249
    CCCXXXVII.---Concilium Romanum. ibid.
    CCCXXXVIII.---Anselmus Roma exit. 255
    CCCXXXIX.---Privilegium Psalmodiense. ibid.
    CCCXL.---Archidiaconatus Salmoriacensis Hugoni Gratianopolitano asseritur. 256
    CCCXLI.---Rescriptum pro Corbiniaco. ibid.
    CCCXLII.---Adalbertus abbas Schaffusae. 257
    CCCXLIII.---Magalonensis Ecclesiae jura vindicata. ibid.
    CCCXLIV.---Coemeterium S. Vincentio Cenomannis assertum. 257
    CCCXLV.---Urbani obitus Romae. 258
    APPENDIX AD VITAM URBANI II PAPAE. 265
    Historia translationis reliquiarum S. Maximi apud Nantuacum. ibid.
    Ex historia ecclesiae Sancti Jacobi de Compostella. 267
    Promotio Petri Cardinensis monasterii monachi in Compostellanum episcopum. ibid.
    De praelatione Didaci Gelmiridae. ibid.
    De Dalmachio Cluniacensi monacho. 269
    Dissolutio Dalmatii episcopi et praelatio secunda Didaci Gelmiridae. ibid.
    Semotio Didaci primi ab episcopatu. ibid.
    Ex Domnizone de Vita Mathildis ducatricis. 271
    Privilegium ecclesiae Matisconensis. ibid.
    Notitia de consecratione Dominici altaris Carrofensis monasterii. ibid.
    Textus de dedicatione ecclesiae sancti Majoris nostri Monasterii. 273
    Synodus habita anno 1096. 275
    Excerpta ex libro Domnizonis de Vita Mathildis. 279
    Donatio Arsini de Albione. ibid.
    Epistola Roberti abbatis S. Remigii ad Lambertum Atrebatensem. ibid.
    Epistola Manasse archiepiscopi Remensis ad Mosinos. ibid.
    Excerptum ex libro Fulconis comitis Andegavensis. ibid.
    Notitia diplomatica in epistolas Urbani II papae. 281
    B. URBANI II EPISTOLAE ET PRIVILEGIA. 283
    I.---Epistola Urbani papae II ad Salzburgensem aliosque episcopos.---Eos de sua in summum pontificem electione certos facit, hortaturque ut viriliter pro Ecclesia certent. ibid.
    II.---Epistola Urbani II papae ad Hugonem abbatem Cluniacensem.---Pontificatum sibi delatum nuntiat. Rogat ut ad se veniat. 284
    III.---Urbani II papae epistola ad episcopos, clerum ut populum Viennensis provinciae.---De Viennensi archiepiscopo eligendo, cum haec metropolis jam diu pastore esset destituta. 285
    IV.---Urbani II papae epistola ad Lanfrancum Cantuariensem archiepiscopum.---De Ecclesiae angustiis ac de suscepto pontificatu. 286
    V.---Primatus Ecclesiae Toletanae in Hispaniis restituitur. 288
    VI.---Urbani II epistola ad Ildefonsum Galleciae regem.---Toletanam Ecclesiam Sarracenis ereptam gratulatur. Commendat Bernardum, archiepiscopum Toletanum, a sese pallio donatum, primatemque in totis Hispaniarum regnis constitutum. 289
    VII.---Urbanus II archiepiscopos Hispaniae monet de restitutione primatus Toletani. 290
    VIII.---Urbani II epistola ad Hugonem abbatem Cluniacensem de primatu collato Ecclesiae Toletanae. 291
    IX.---Urbanus II monasterii Cluniacensis possessiones et privilegia confirmat, et Hugoni abbati mitrae, dalmaticae chirothecarum, sandaliorum usum concedit. ibid.
    X.---Urbani II papae epistola ad Gothofredum Magalonensem episcopum.---Substantionensis comitatus et Magalonensis episcopatus investituram de manu ejus recipit. Quapropter eam Ecclesiam et comitatum sub speciali Romanae Ecclesiae protectione ponit, et curam percipiendi censum annuum unius unciae auri de praedicto comitatu ei demandat. 293
    XI.---Epistola Urbani II ad Pistoriensem et Rusticum Vallis Umbrosae abbates.---De Wezelone Moguntino archiepiscopo ob simoniam deposito. 294
    XII.---Urbani II papae privilegium pro abbatia S. Joannis [Col. 1476] de Vineis.
    XIII.---Urbanus II monasterio S. Victoris Massiliensi bullam tribuit. 296
    XIV.---Urbani II epistola ad Gaufridum Constantiensem episcopum.---Perfugam e monasterio Schafhusensi tertio revocari mandat, et parere recusantem anathemati tradit. ibid.
    XV.---Urbani II epistola ex synodo Romana scripta ad Gebehardum Constantiae episcopum canonica, qua eidem legationem apostolicam, et procurationem Ecclesiarum in Saxonia, Alemannia defert et confirmat. 297
    XVI.---Urbani II epistola ad episcopos Germaniae. Illis indicat pro excommunicatis qui homines habendi sint. 299
    XVII.---Urbani papae II bulla pro canonicis regularibus S. Augustini in coenobio S. Joannis Rivipollensis a Berengario praesule institutis. ibid.
    XVIII.---Urbani II papae privilegium pro monasterio Jesu Nazareni. 301
    XIX.---Urbanus II Frotardo, abbati S. Pontii Tomeriarum privilegium concedit quo locum a cujuscunque episcopi jurisdictione eximit aliisque compluribus praerogativis exornat. 302
    XX.---Epistola Urbani II papae ad proceres provinciae Tarraconensis de restauratione ecclesiae Tarraconensis. ibid.
    XXI.---Urbanus II monasterio SS. Aniani et Laurentii bullam tribuit. 304
    XXII.---Urbani privilegium pro clericis et laicis Vellitrensibus. ibid.
    XXIII.---Urbani II epistola ad Anselmum abbatem Beccensem.---Ut episcopo rerum ecclesiasticarum imperitiori adsit. Ut non differat sedem apostolicam visitare, et ad eam mittere quae Hubertus subdiaconus ejus legatus collegerat ex censu B. Petri. 305
    XXIV.---Urbani II epistola ad Pibonem Tullensem episcopum. 306
    XXV.---Urbanus II monasterii Cavensis possessiones confirmat. 307
    XXVI.---Urbani II epistola ad Etiam episcopum Barensem---De reliquiarum sancti Nicolai translatione, et Barensis ecclesiae dignitate et juribus. ibid.
    XXVII---Urbani II epistola ad Raynaldum archiepiscopum Remensem.---Illi pallium tribuit ac totius Secundae Belgicae provinciae primatum jusque consecrandi Francorum reges asserit. 309
    XXVIII.---Urbanus II monasterii Balmensis apud Sequanos possessiones, petente Hugone, archiepiscopo Vesontionensi confirmat. 311
    XXIX.---Urbani II epistola ad Raynerium cardinalem presbyterum.---Multa mandat ad res Hispanicas spectantia. 313
    XXX.---Urbani II epistola ad Raynerium S. R. Ecclesiae presbyterum et legatum.---Illum inter episcopum Barcinonensem (Bertrannum) et abbatem S. Pontii Tomeriensem (Frotardum) judicem constituit. 314
    XXXI.---Urbani II epistola ad Frotardum Tomeriensem abbatem.---Hortatur ut de illatis archiepiscopo Narbonensi injuriis satisfaciat. 315
    XXXII.---Urbani II epistola ad Raymundum comitem, Aymericum vicecomitem, clerum, populumque Narbonensem. 316
    XXXIII.---Urbani II papae epistola ad clerum et plebem Viennensem.---Archiepiscopum Viennensem commendat, et praecipit ut ea restituantur quae de bonis Ecclesiae Viennensis Ataldus praepositus dissipaverat. ibid.
    XXXIV.---Urbani papae II epistola ad suffraganeos Ecclesiae Arelatensis.---Illis significat extorta ex Guibilmo episcopo juramenta irrita a se facta esse; quem qui ceperint, eos infames declarat. 317
    XXXV.---Urbani II bulla pro canonicis Pistoriensibus. ibid.
    XXXVI.---Urbanus II monasterii Raitenbuchensis, a Welfone, Bavariae duce ejusque conjuge Jutta conditi, profectionem suscipit. 319
    XXXVII.---Privilegium Urbani papae II pro canonicis Sancti Antonini, dioecesis Ruthenensis. ibid.
    XXXVIII.---Privilegium Urbani papae II pro Ecclesia Gratianopolitana. 320
    XXXIX.---Urbanus II monasterii S. Theotfredi Calmihacensis bona confirmat. 322
    XL.---Privilegium Urbani II pro Vallumbrosanis. ibid.
    XLI.---Urbanus II Majoris Monasterii tutelam suscipit possessionesque ejus confirmat. 324
    XLII.---Urbanus II Burchardo S. Basoli abbati bullam tribuit. ibid.
    [Col. 1477] XLIII.---Urbanus II Ecclesiae Ravellensis libertatem ac possessiones, petente Ursone episcopo, confirmat. 325
    XLIV.---Urbani II epistola ad clerum et plebem Carnotensem.---De Gaufredi episcopi depositione, et Ivonis consecrati in ejus locum subrogatione. ibid.
    XLV.---Urbani II papae epistola ad Richerium, archiepiscopum Senonensem.---Ivonem, episcopum Carnotensem, illi commendat. Gaufredum, si invadere episcopatum tentaverit, anathematizatum declarat. 326
    XLVI.---Urbani II epistola ad Altmannum Pataviensem episcopum. 327
    XLVII.---Urbani II epistola ad Lanzonem et Rodulfum abbates, et Adalberonem primicerium.---Confirmat electionem Metensis episcopi ab eis factam. ibid.
    XLVIII.---Urbanus II parthenonis S. Crucis Pictaviensis possessiones confirmat. 328
    XLIX.---Urbani II epistola ad Romualdum Monopolitanae Ecclesiae episcopum.---Ex concilii Beneventani sententia episcopatum Monopolitanum non Ecclesiae Brundusinae sed Romanae sedi subjectum declarat. 328
    L.---Urbanus II monasterium S. Bartholomaei in Lipara insula tuendum suscipit et ejus bona confirmat. 329
    LI.---Urbanus II Corsicam insulam, sub Gregorio VII in pristinam Ecclesiae Romanae ditionem redactam, Daimberto, episcopo Pisano et ejus successoribus committit. 330
    LII.---Urbani II epistola ad Berengarium Ausonensem episcopum.---Eum constituit Tarraconensem archiepiscopum. 331
    LIII.---Litterae Urbani papae II ad Vallis-Umbrosae et Camalduli priores, ne a communione Pisani episcopi se alienent. 333
    LIV.---Urbanus II Guillelmum, archiepiscopum Rothomagensem, ad restituendum monasterium. S. Austrebertae Paviliacense excitat, atque universis qui eidem coenobio aliquid conferant, quartam poenitentiarum ab episcopo aut presbytero injunctarum partem relaxat. 335
    LV.---Urbani II epistola ad clerum et populum Ambianensem.---Significat se Gervinum episcopum sanxisse. ibid.
    LVI.---Urbani II epistola ad praelatos laicorum communem vitam agentium. 336
    LVII.---Urbani II epistola ad Gebhardum, episcopum Constantiensem, Welfonem et Bertholdum duces et B. comitem.---Illos hortatur ut abbatem monasterii S. Salvatoris Schafhusensis tueantur contra Tutonem, donatum monasterio praedium auferre conantem. ibid.
    LVIII.---Confirmatio erectionis canonicae S. Mariae in Rettenbach, quae sub apostolicae sedis protectione recipitur; confirmatisque bonis omnibus ad eam spectantibus, nonnulla eidem conceduntur privilegia. 337
    LIX.---Bulla Urbani II papae pro Cataniensi coenobio. 339
    LX.---Urbanus II monasterium S. Sophiae Beneventanum tuendum suscipit et ejus possessiones juraque confirmat. 341
    LXI.---Urbani II papae privilegium pro monasterio Reinhardsbornensi. 342
    LXII.---Urbanus II monachorum Silvaniacensium possessiones confirmat, licet, inquit, congregatio vestra et locus adhuc nobis incognitus sit. 344
    LXIII.---Urbanus II Ecclesiae Pisanae, ob civium erga Romanam Ecclesiam merita, episcopatus Corsicanos subjicit, petente Mathilda comitissa. ibid.
    LXIV.---Urbani II epistola ad Berengarium Tarraconensem archiepiscopum.---Monet ne in erigenda ecclesia Tarraconensi negligenter agat, utque primati, archiepiscopo Toletano, nunc suo in Hispania universa et in Narbonensi provincia constituto vicario, obediat. 346
    LXV.---Urbanus II Guarmo, monasterii S. Laurentii Aversani abbati, mitrae et annuli usum concedit. ibid.
    LXVI.---Urbani II epistola ad Petrum abbatem Cavensem.---De privilegiis ejusdem monasterio concessis. 347
    LXVII---Urbanus II S. Brunoni, Carthusianorum fundatori, et Lanino asserit locum a Rogerio comite concessum et a Theodoro, episcopo Scyllacino confirmatum. 353
    LXVIII.---Urbani II epistola ad Raynaldum archiepiscopum Remensem et suffraganeos ejus.---Illos reprehendit quod a rege et uxorem dimitti et alteram duci passi sint. 354
    LXIX.---Urbani II epistola ad Goffridum, abbatem S. Albini Andegavensem, et Bernonem, abbatem S. Trinitatis Vindocinensis.---Illos hortatur ut suam de eorum controversia sententiam observent. 355
    LXX.---Urbani II epistola ad Robertum Flandriae comitem.---Ut [Col. 1478] a vexandis clericis abstineat. 356
    LXXI.---Urbani II epistola ad clerum et populum Atrebatensem.---Ut excusso jugo Cameracensis episcopi, episcopum eligant a metropolitano consecrandum. ibid.
    LXXII.---Urbani II epistola ad Raynaldum Remensem archiepiscopum.---Mandat ut, quem clerus populusque Atrebatensis elegerint, episcopum consecret. 357
    LXXIII.---Urbani II epistola ad Guimundum episcopum Aversanum.---Id quod de Richardo, filio Burrelli, fecerit, probat. ibid.
    LXXIV.---Urbani II epistola ad Anselmum Mediolanensem archiepiscopum.---De reconciliatione lapsorum. 358
    LXXV.---Guernerio Merseburgensi conceditur ut clericus qui lapide jacto puerum interemerat, suscepta sempiterna poenitentia, in suo ordine permaneat. ibid.
    LXXVI.---Urbani II epistola ad Albertum episcopum Metensem.---Ut in sacerdotem quemdam dignitatem Simoniace adeptum mansuetudine utatur. 358
    LXXVII.---Urbani papae II epistola ad universos episcopos Britanniae.---Dolensi episcopo concedit pallium, salvo jure Turonensis ecclesiae. 359
    LXXVIII.---Urbani papae II epistola ad principes et populum Dolensis ecclesiae.---Ut ablata Dolensi ecclesiae bona restituant. ibid.
    LXXIX.---Urbanus II canonicorum Sancti Pauli Narbonensis propositum vitam regularem profitendi confirmat. 360
    LXXX.---Urbani II epistola ad Raynaldum archiepiscopum Remensem.---Iterum mandat ut Ecclesiae Atrebatensi episcopum praeficiendum curet. 361
    LXXXI.---Urbani II epistola ad clerum et populum Atrebatensem.---Quae superiore epistola Raynaldo archiepiscopo, eadem illis scribit. 362
    LXXXII.---Urbani II epistola ad clerum et populum Ambianensem.---Illos jubet Gerewino episcopo, de Simonia purgato, obedire ibid.
    LXXXIII.---Epistola Urbani papae II ad omnes fideles.---De ecclesia Sanctae Mariae Casinensis monasterii a se consecrata et privilegio munita. 363
    LXXXIV.---Urbanus II statuit ut qui diebus certis monasterium S. Mariae adierint, peccatorum absolutione fruantur. 365
    LXXXV.---Urbani II epistola ad Raynaldum Remensem archiepiscopum---Illum vituperat quod electum Atrebatensem nondum consecraverit. 366
    LXXXVI.---Urbani II epistola ad Lambertum Atrebatensem episcopum.---Illi gratulatur ac de superioribus ad Raynaldum litteris significat. ibid.
    LXXXVII.---Urbani II papae epistola ad Geraldum abbatem Monasterii Novi Pictaviensis.---Adjudicatam canonicis in concilio Santonensi ecclesiam S. Nicolai secus muros urbis Pictaviensis confirmat monasterio Novo ejusdem urbis. 367
    LXXXVIII.---Urbani II papae epistola ad Raynaldum abbatem S. Cypriani Pictaviensis.---Quidquid juris et canonicae potestatis acquisierat in ecclesiam Sanctae Crucis apud Englam, eidem concedit, et apostolica auctoritate confirmat. 368
    LXXXIX.---Urbani II papae epistola ad episcopos et abbates Aquitaniae, Guasconiae et inferioris Burgundiae.---Ut ad comparandam apostolicae sedis libertatem pecuniarum subsidia corrogari faciant, et ad se transmitti per manus Raynaldi abbatis S. Cypriani Pictaviensis. ibid.
    XC.---Urbani II papae epistola ad Raynaldum abbatem S. Cypriani Pictaviensis.---Curam ei demandat colligendae pecuniae in subsidium Romanae Ecclesiae. 369
    XCI.---Urbanus II canonicis regularibus S. Quintini Bellovacensis bullam tribuit. 370
    XCII.---Item monasterio Burguliensi. ibid.
    XCIII.---Syracusana Ecclesia, a Rogerio comite ejectis Agarenis, confirmatur, indicta poena excommunicationis contra eam quomodolibet perturbantes. 370
    XCIV.---Urbanus II congregationi monasterii Vindocinensis scribit relatum sibi esse episcopum Carnotensem (Ivonem) a Gaufrico, eorum abbate, in consecratione professionem extorsisse. Hanc professionem rescindit, ac, ne abbas monasterii eorum deinceps episcopo professionem faciat praecipit. 372
    XCV.---Urbani II epistola ad Raynaldum archiepiscopum Remensem.---Monet ne Cameracensibus Ecclesiam Atrebatensem ad se vindicantibus aurem praebeat. ibid.
    XCVI.---Urbanus papa super Arragonum regem, qui neptem suam cuidam militi se daturum sub fidei promissione firmaverat, canonicum profert capitulum. 373
    XCVII.---Urbani II epistola ad abbatem S. Joannis de Pinna.---Praecipit ne decimas quasdam canonicis ecclesiae S. Saturnini Tolosanae auferat. ibid.
    [Col. 1479] XCVIII.---Urbani papae epistola ad Villelmum archiepiscopum Rothomagensem et canonicos S. Mellonis de Ponte Isarae et habitatores ejusdem castri.---Praecipit ne prohibeant monachos Beccenses pulsare signa sua ad horas secundum ordinem suum. 374
    XCIX.---Bulla Urbani II papae, qua donationem a Mathilda comitissa factam monasterio S. Blasii confirmat. ibid.
    C.---Urbani II epistola ad Saxones catholicos.---Nuntiat se Halberstadensem electum consecrasse, neglecto Moguntino metropolitano ob schisma. 375
    CI.---Urbanus II omnibus per Saxoniam Ecclesiae catholicae filiis significat Herrandum episcopum Halberstadensem consecratum a se esse. Cui ut obediant praecipit. Omnes ab invasoris fidelitate solvit. 376
    CII.---Urbani II epistola ad clerum et populum Halberstadensem.---Laudat quod episcopo in schisma delapso alium loco ejus elegerint, quam electionem approbat. 376
    CIII.---Urbani II epistola ad Fulconem episcopum Belvacensem.---Multa et gravia recenset capitula quibus acrusabatur. Praecipit ut purgandi sui causa aut ad Raynaldum archiepiscopum Remensem aut ad sese accedat. 378
    CIV.---Urbani II papae epistola ad clerum populumque Bellovacensem.---Castellaniam Odoni militi a sese assertam nuntiat. 379
    CV.---Urbanus II monasterii Vindocinensis jura et possessiones confirmat. 380
    CVI.---Urbani II epistola ad Lambertum Atrebatensem episcopum, sive privilegium Atrebatensis Ecclesiae. ibid.
    CVII.---Urbani II epistola ad Alardum Atrebatensem, Bernardum Obstrevandensem archidiaconum, etc.---Hortatur ut Lamberto episcopo Atrebatensi deinceps obediant. 382
    CVIII.---Urbani II epistola ad Aloldum S. Vedasti, Richardum Marcianensem, Albertum Hasnoniensem, Hamericum Aquicinctensem, abbates, et S. Ragenfredis et Strumensem abbatissas.---Illos parere Lamberto episcopo Atrebatensi jubet. ibid.
    CIX.---Urbani II epistola ad Raynaldum archiepiscopum Remensem et ejus suffraganeos.---Lambertum episcopum Atrebatensem illis commendat. 383
    CX.---Urbani II epistola ad Guillelmum Pictaviensium comitem.---Hortatur ut ablata monasterio Vindocinensi reddat. 384
    CXI.---Urbanus II Amato, legato apostolicae sedis, aliisque duobus episcopis injungit ut Guillelmum (comitem Pictaviensem) pro excommunicato habeant, nisi intra tempus a se praefinitum bona Vindocinensibus monachis ablata restituere faciat. ibid.
    CXII.---Urbani II epistola ad Rotbertum, Flandrensium comitem.---Illi Ecclesiam et episcopum Atrebatensem commendat. 385
    CXIII.---Urbani papae II sententia de subjectione Dolensis Ecclesiae ad Turonensem. ibid.
    CXIV.---Urbani papae II epistola ad universos episcopos per Britanniam constitutos.---Confirmat sententias aliorum summorum pontificum, praecipitque eis ut Turonensi archiepiscopo tanquam metropolitano pareant. 387
    CXV.---Urbani II epistola ad Raynaldum Remensem archiepiscopum.---Quod Fulconem Belvacensem episcopum coram se purgatum a crimine iterum purgari voluerit, queritur. 388
    CXVI.---Urbani II epistola ad Hugonem archiepiscopum Lugdunensem. 389
    CXVII.---Urbani II epistola ad Hugonem Gratianopolitanum episcopum.---Illi de superioribus ad Hugonem Lugdunensem epistolis significat. 390
    CXVIII.---Urbani II privilegium pro canonicis Pistoriensibus. ibid.
    CXIX.---Urbani II epistola ad Durannum Arvernorum episcopum. Mandat ut a canonicis Biliomensibus coenobium B. Lupi restitui monachis Cluniacensibus jubeat. 392
    CXX.---Urbani II epistola ad Guillelmum, comitem Tolosanum.---Illum de expulsis abbatibus Moissiacensi et Lesatensi objurgat. ibid.
    CXXI.---Urbani II epistola ad Guillelmum (Geraldum?) episcopum Caturcensem.---Mandat ut, expulso Hunaldo Ansquilinum in monasterium Moissiacense reducat. 393
    CXXII.---Urbani II epistola ad Godefridum Lucanum episcopum.---Quod non sint homicidae existimandi qui excommunicatos zelo ecclesiae occiderint. 394
    CXXIII.---Urbani II epistola ad Cyriacum, episcopum Januensem.---Qui jurejurando propinquitatem firmare debeant. ibid.
    CXXIV.---Urbani II epistola ad Rogerium ducem et Boamundum fratres.---Monachos ab invasoribus defendit. ibid.
    [Col. 1480] CXXV.---Epistola Urbani II ad Beringerum abbatem S. Laurentii Leodiensis, Simoniacorum et Wibertistarum insectatorem, ab Henrico imperatore et Oberto episcopo expulsum. 395
    CXXVI.---Bulla Urbani papae II pro monasterio S. Petri de Puteolis Lucanae dioecesis. 398
    CXXVII.---Urbani II bullae pro monasterio S. Aegidii, confirmatae in concilio Placentino. 399
    CXXVIII.---Urbanus II pontifex monasterium D. Georgii in Nigra Silva in suam protectionem recipit atque insignes ei libertates concedit. 400
    CXXIX.---Monasterium Hirsaugiense Spirensis dioecesis sub protectione sedis apostolicae recipitur, bonaque omnia eidem confirmantur. 402
    CXXX.---Urbani II epistola ad clerum et populum Noviomensem.---Remandat ipsis cum gratiae suae plenitudine Radbodum episcopum, qui Placentino concilio interfuerat, et confirmat privilegia Ecclesiae Noviomensi a praedecessoribus suis concessa. 404
    CXXXI---Bulla Urbani II pro abbatia S. Petri in Nigra Silva. ibid.
    CXXXII.---Urbani II epistola ad Rotbertum Flandrensium comitem, et ejus optimates.---Hortatur ut Lambertum, episcopum Atrebatensem, in recuperandis Ecclesiae possessionibus adjuvet. 406
    CXXXIII.---Urbani II epistola ad Gualcherum episcopum Cameracensem.---Hortatur ne Ecclesiae Atrebatensis jura laedat. ibid.
    CXXXIV.---Urbani II epistola ad Guidonem Viennensem archiepiscopum. ibid.
    CXXXV.---Urbanus papa II translationem Aucensis episcopatus parochiarumque divisionem in Fusellensi concilio factam confirmat. 407
    CXXXVI.---Bulla Urbani II pro confirmatione vitae canonicae in Ecclesia Magalonensi institutae. 408
    CXXXVII.---Privilegium pro monasterio Cluniacensi. 410
    CXXXVIII.---Privilegium Urbani papae II pro ecclesia S. Petri de Guastalla. 412
    CXXXIX.---Urbani II papae ad Richardum sanctae Romanae Ecclesiae cardinalem epistola. 414
    CXL.---Urbani II decretum quo statuit ut Ecclesia Arausicana post Guillelmi episcopi mortem conjungatur cum Tricastinensi Ecclesia. 416
    CXLI.---Privilegium apostolicum Urbani II papae pro monasterio S. Abundii Comensis. 417
    CXLII.---Litterae apostolicae Urbani II, quibus institutam a Petro Carcassonensi episcopo clericorum regularium normam in ecclesia S. Nazarii et aliis confirmat. 418
    CXLIII.---Urbanus II ecclesiae S. Petri Standalmontensis, a Mathilde comitissa B. Petro traditae, protectionem suscipit et bona confirmat, ea lege ut clerici quotannis denarium aureum, aut quarto quoque anno bisantium, palatio Lateranensi persolvant. 419
    CXLIV.---Urbani II papae epistola ad Salmoriacenses, tam clericos quam laicos. 420
    CXLV.---Urbani II privilegium pro Ecclesia Vesontiensi. 421
    CXLVI.---Urbani II epistola ad Lambertum Atrebatensem episcopum. 422
    CXLVII.---Urbani II papae privilegium pro monasterio monialium S. Petri Blaziliensis. ibid.
    CXLVIII.---Caturcensis ecclesiae canonici confirmantur in professione vitae regularis, quam recens professi erant. 423
    CXLIX.---Privilegium pro monasterio Casae-Dei. 424
    CL.---Urbanus universos per Gothiam et Provinciam fideles hortatur ut conferant ad ecclesiam S. Nicolai construendam in praedio a Stephania comitissa monasterio S. Victoris Massiliensi per ipsum apud Tarasconem tributo. 425
    CLI.---Bulla Urbani II papae pro monasterio S. Aegidii. ibid.
    CLII.---Urbanus II papa confirmat regularem disciplinam canonicorum S. Avenionensis ecclesiae, qui cum bonis omnibus ad canonicam ipsam spectantibus sub protectione sedis apostolicae suscipiuntur. 426
    CLIII.---Privilegium ab Urbano II ecclesiae S. Ruffi concessum salva in omnibus Avenionensis episcopi canonica reverentia. 427
    CLIV.---Urbani II papae privilegium pro Ecclesia Matisconensi. 428
    CLV.---Urbani II epistola ad Guarnerium de Castellione---Illi sub excommunicationis poena praecipit ut Lambertum, episcopum Atrebatensem, in itinere ad synodum captum dimittat. 429
    CLVI.---Urbani II epistola ad archiepiscopum Senonensem.---Mandat, commoneat Guarnerium ut episcopum [Col. 1481] Atrebatensem dimittat. 430
    CLVII.---Privilegium pro monasterio Silviniacensi. ibid.
    CLVIII.---Definitio quae fuit inter Gothofredum Magalonensem episcopum et Petrum Anianensem abbatem in concilio Claromontano. 431
    CLIX.---Bulla confirmationis privilegiorum monasterii Celsiniacensis. 432
    CLX.---Urbani II papae epistola ad canonicos Engolismenses, qua praepositurae de Juliaco attributionem ipsis ab Ademaro factam confirmat. 433
    CLXI.---Urbanus II papa monasterii Aubechiensis possessiones et jura confirmat. 434
    CLXII.---Confirmatio S. Dionysii de Nogento, per domnum Urbanum II papam facta. 435
    CLXIII.---Urbani II papae epistola ad Guigonem comitem. 436
    CLXIV.---Urbani synodica ad clerum populumque Cameracensem. 437
    CLXV.---Urbani II decretum de primatu Lugdunensi. 438
    CLXVI.---Privilegium pro ecclesia S. Jacobi Compostellana. 440
    CLXVII.---Urbani II epistola ad Hugonem Cluniacensem abbatem.---Cluniacensibus monachis facultatem tribuit altaria et decimas retinendi quae pretio comparassent et decimas e manu laicorum retrahendi si secundum Deum fieri possit. 441
    CLXVIII.---Diploma Urbani papae, quo privilegia et bona omnia prioratus Marciniacensis confirmat. 442
    CLXIX.---Urbani II papae epistola ad Ademarum Engolismensem episcopum.---Ut monachos S. Eparchii per excommunicationis censuram obedire compellat abbati S. Joannis Angeriacensis. 443
    CLXX.---Bulla Urbani II papae pro monasterio Tutelensi. 444
    CLXXI.---Urbani II epistola ad suffraganeos Ecclesiae Remensis.---Illos hortatur ut Manassi, in locum Raynaldi archiepiscopi demortui suffecto, obediant. 445
    CLXXII.---Clerum, ordinem, milites et plebem Remensem hortatur ut Manassi electo archiepiscopo fidem praestent. ibid.
    CLXXIII.---Manassi electo archiepiscopo Remensi gratulatur. Monet caveat prorsus et vigilet ne regiae superbiae qualibet inconstantia subjiciatur. Adjutorium pollicetur. 447
    CLXXIV.---Urbani II epistola ad Philippum Catalaunensem episcopum.---Commendat ei et fratri ejus Hugoni comiti Campaniae monachos S. Vitoni Virdunensis, ab ecclesia S. Nicolai in Silva Lugolli per parochianos ejus ejectos. ibid.
    CLXXV.---Privilegium ab Urbano II monasterio S. Nicolai concessum, salva episcopi Andegavensis canonica reverentia. ibid.
    CLXXVI.---Urbani II epistola ad suffraganeos Ecclesiae Remensis. 449
    CLXXVII.---Urbani II epistola ad clerum Turonensem.---Privilegia Turonensis Ecclesiae confirmat. ibid.
    CLXXVIII.---Urbani II epistola ad monachos S. Petri Bainsonensis.---Bainsonensem ecclesiam a parentibus suis Cluniacensi coenobio donatam, auctoritate sedis apostolicae munit, et Suessionensis Ecclesiae jura determinat. 450
    CLXXIX.---Urbanus II papa Trenorciensis monasterii bona juraque omnia in tutelam apostolicae sedis recipit. 451
    CLXXX.---Privilegium pro monasterio S. Vincentii Metensi. 452
    CLXXXI.---Urbanus II confirmat abbatiae S. Bertini ordinis S. Benedicti Audomaropoli omnia altaria sua atque possessiones. 453
    CLXXXII.---Privilegium Urbani II pro Marbacensi ecclesia. 455
    CLXXXIII.---Urbanus II monasterii Corbeiensis privilegia confirmat. 456
    CLXXXIV.---Gerardo, novo abbati monasterii S. Mauri Glannafoliensis amplissimum privilegium concedit. ibid.
    CLXXXV.---In concilio Turonensi controversiam inter canonicos S. Martini et monachos Cormeriacenses composuit Urbanus, sententia secundum canonicos lata; qua statuit ut abbates Cormeriacenses baculum pastoralem de sepulcro S. Martini, communi decani et capituli jussu sumant. ibid.
    CLXXXVI.---Urbani II epistola ad canonicos S. Martini Turonensis.---Contra Simoniacos. 457
    CLXXXVI (bis).---Urbani II papae privilegium pro S. Martini Turonensis canonicis. 459
    [Col. 1482] CLXXXVII.---Urbani II epistola ad Richerium Senonensem et caeteros Francorum episcopos.---De rege excommunicato non absolvendo. 460
    CLXXXVIII.---Bulla Urbani papae II pro monasterio Novo Pictaviensi.---Monasterium Novum, cujus ecclesiam dedicaverat, sub sedis apostolicae protectione suscipit, illudque Cluniacensi monasterio subjicit. 461
    CLXXXIX.---Bulla pro monasterio Sancti Martialis Lemovicensis. 462
    CXC.---Urbani II papae epistola ad Raimundum Ausciensem archiepiscopum.---Adversus clericos qui coemeterium S. Orientii violaverant. 464
    CXCI.---Urbanus II monasterii S. Albini Andegavensis possessiones confirmat. 465
    CXCII.---Refert quae in conventu apud S Hilarium habito statuta sint occasione controversiarum quae inter canonicos S. Hilarii et monachos monasterii Novi Pictaviensis in prioratu S. Nicolai degentes exortae fuerant. 465
    CXCIII.---Urbani II papae epistola ad Ansculphum Angeriacensem abbatem.---Buriacensem ei ecclesiam, dono episcopi Belvacensis acquisitam, et astipulatione regis Francorum munitam confirmat. ibid.
    CXCIV.---Urbanus II monasterio Cluniacensi collem S. Michaelis de Monte Alto asserit. ibid.
    CXCV.---Urbanus II Ecclesiae Pampilunensis privilegia, petente Petro de Roda episcopo confirmat. 466
    CXCVI.---Bulla confirmationis privilegiorum monasterii Moyssiacensis. ibid.
    CXCVII.---Epistola Urbani II papae ad Hugonem abbatem Cluniacensem. 467
    CXCVIII.---Urbani papae II diploma de donatione abbatiae Belli-Loci. 468
    CXCIX.---In concilio apud Nemausum, abolito Gregorii VII praecepto, Urbanus monasteria Figiacense et Conchense uniri vetat. Utrumque monasterium gubernari a proprio abbate jubet. 469
    CC.---Bulla Urbani II papae pro S. Martino de Campis. 470
    CCI.---Urbanus Burgensem Ecclesiam Romanae immediate subjicit, illam ab aliarum metropoleon absolvens obedientia. 471
    CCII.---Urbanus II papa confirmat bona monasterii Rivipollensis, cui nonnulla immunitatis ac exemptionis privilegia conceduntur. 472
    CCII (bis).---Urbani II papae privilegium pro monasterio Balneolensi. 474
    CCIII.---Privilegium monasterii Juviniacensis. 476
    CCIV.---Privilegium pro monasterio S. Aegidii. 477
    CCV.---Bulla pro ecclesia Sancti Saturnini Tolosae. 478
    CCVI.---Urbanus monasterii S. Andreae Avenionensis privilegia et possessiones confirmat. 480
    CCVII.---Epistola Urbani papae ad Colomanum Hungariae regem, adversus Guibertum antipapam, vel Clementem III. ibid.
    CCVIII.---Urbani II P. M. epistola ad Gebehardum episcopum Constantiensem, ut a Reitenbuchensibus quemdam monachum Scafusensibus monachis restituendum curet. 482
    CCIX.---Ejusdem papae epistola ad Odalricum, seu Udalricum, praepositum Reitenbuchensem.---De eadem re. ibid.
    CCX.---Epistola Urbani II papae ad Bononienses.---Eorum fidem laudat. Omnibus qui bello Hierosolymitano interfuerint, peccatorum veniam proponit. 483
    CCXI.---Urbani II papae bulla, qua monialibus Cremonensibus Sancti Joannis Evangelistae, omnia illarum jura confirmat. 484
    CCXII.---Urbani II epistola ad Alexium Constantinopolitanum imperatorem.---De expeditione in terram sanctam, et de cruce suscipienda. 485
    CCXIII.---Urbani epistola ad Gerardum Tarvannensem.---Canonum contemptores excommunicandos esse. ibid.
    CCXIV.---Urbanus monasterii Cluniacensis libertates et privilegia confirmat augetque. ibid.
    CCXV.---Urbani II papae epistola ad clerum et populum Tranensis Ecclesiae. 488
    CCXVI.---Urbani II epistola ad Hugonem archiepiscopum Lugdunensem. ibid.
    CCXVII.---Urbanus Petro Aragonensium et Pampilonensium regi caeterisque earum regionum fidelibus ecclesiam Pampilonensem commendat. 489
    CCXVIII. Urbanus Oderisio, cardinali Ecclesiae Romanae et abbati monasterii Casinensis, a sese consecrato, monasterium Glannafoliense, monachis Fossatensibus adjudicatum restituit. ibid.
    [Col. 1483] CCXIX.---Urbanus II papa sacrum Casinense coenobium ejusdemque bona ab omni jurisdictione liberum sub sanctae Romanae Ecclesiae protectione confirmat, caeterisque per Occidentem monasteriis praeferendum esse declarat. 492.
    CCXX.---Privilegium Urbani II papae ad S. Hugonem pro immunitate cellarum Cluniacensium et interdicto, ac libertate convocandi apud Cluniacum quem voluerit antistitem ad chrisma conficiendum et oleum benedicendum. 493
    CCXXI.---Urbanus II Ecclesiae Arvernensis privilegia et possessiones confirmat, statuitque ut ejus Ecclesiae antistes in ordinatione metropolitani Bituricensis primum locum obtineat. 494
    CCXXII.---Urbani II papae epistola ad Raimundum Ausciensem archiepiscopum.---Adversus clericos, qui coemeterium S. Orientii violaverant. 494
    CCXXIII.---Salmoriaci pagus Ecclesiae Gratianopolitanae asseritur. ibid.
    CCXXIV.---Urbani II papae epistola ad Bertrandum Narbonensem archiepiscopum. Ecclesiae Narbonensis privilegia corroborat. 495
    CCXXV.---Urbani II papae epistola ad Petrum Goffredi Aquensem archiepiscopum---Mandat ut Narbonensi archiepiscopo, tanquam primati, reverentiam exhibeat. 496
    CCXXVI.---Urbani II epistola ad Hugonem Lugdunensem archiepiscopum.---Ut Aquensem archiepiscopum primati suo Narbonensi archiepiscopo obedire compellat. ibid.
    CCXXVII.---Privilegium pro Ecclesia Verulana. ibid.
    CCXXVIII.---Urbanus II ecclesiae S. Mariae Buronensis protectionem suscipit; bona confirmat, privilegia constituit, imposito fratribus bizantii aurei censu annuo. 498
    CCXXIX.---Urbani II epistola ad Manassem Remensem archiepiscopum. 499
    CCXXX.---Urbani II papae epistola ad Bernardum Bononiensem episcopum.---Commendat fratres quosdam ab haereticis invite ordinatos. 500
    CCXXXI.---Jarentoni, abbati S. Benigni Divionensis, Urbanus asserit monasterium S. Vigoris Bajocense, ab Odone episcopo donatum. ibid.
    CCXXXII.---Urbani epistola ad Udalricum, abbatem monasterii S. Michaelis ad Mosam.---Concedit ut circa ecclesiam novam coemeterium constituat. ibid.
    CCXXXIII.---Urbani II papae bulla pro monasterio Wiblingensi. 501
    CCXXXIV.---Bulla Urbani II pro Ecclesia Urgellensi. 502
    CCXXXV.---Urbanus Landulfo, praeposito ecclesiae S. Ambrosii Mediolanensis, asserit altaris majoris oblationes et caeterorum altarium quae intra parietes ecclesiae B. Ambrosii statuta sunt vel statuentur. 504
    CCXXXVI.---Bulla Urbani II papae pro monasterio Jesu Nazareni (Montis Aragonensis). ibid.
    CCXXXVII.---Urbani epistola ad Petrum Oscensem episcopum.---Oscensem Ecclesiam caput Jacensis Ecclesiae constituit. ibid.
    CCXXXVIII.---Urbanus Willelmo regi Anglorum scribit ut res Anselmi (archiepiscopi Cantuariensis) liberas in regno suo faciat ac de suis omnibus illum revestiat. 506
    CCXXXIX.---Urbani II epistola ad Rogerium comitem Siciliae.---De privilegio monarchiae Siciliae. ibid.
    CCXL.---Alphano archiepiscopo Salernitano ejusque successoribus Acherontinae et Consentinae provinciarum primatum asserit, petente Rogerio duce. 507
    CCXLI.---Urbanus II Brunonis et Lanuini (eremitarum) possessiones concessas a Rogerio comite et Joanne episcopo Scyllacensi, confirmat. 509
    CCXLII.---Urbanus, consecrato Gerlando episcopo, fines restitutae ecclesiae Agrigentinae confirmat. 510
    CCXLIII.---Urbani II epistola ad fratres S. Huberti Andaginensis. 511
    CCXLIV.---Urbani II epistola ad Leodienses pro Theoderico abbate. ibid.
    CCXLV.---Urbani II rescriptum pro Casinensi monasterio. 512
    CCXLVI.---Bulla Urbani II papae pro monasterio Sancti Cucuphatis. 513
    CCXLVII.---Urbani II bulla pro Casinensi monasterio. 515
    CCXLVIII.---Urbani II epistola ad Manassem Remensem archiepiscopum. 517
    CCXLIX.---Bulla pro abbate Majoris Monasterii Turonensis. 518
    CCL.---Urbani II epistola ad episcopum Magdeburgensem.---Ne [Col. 1484] vacillet, sed rectae causae insistat, hortatur. 518
    CCLI.---Urbanus II Hartmannum, abbatem Gottwicensem, Gebehardo, Constantiensi episcopo, in apostolica legatione adjutorem constituit. 519
    CCLII.---Urbanus II monasterii Gottwicensis privilegia, rogante Hartmanno abbate, confirmat. ibid.
    CCLIII.---Privilegium immunitatis Schafhusano in Hirsaugia monasterio concessum. ibid.
    CCLIV.---Urbani II epistola ad Rodulfum comitem.---Pro immunitate ecclesiastica. 521
    CCLV.---Urbani II epistola ad Hugonem Lugdunensem archiepiscopum. ibid.
    CCLVI.---Urbani II epistola ad Ebredunensem, Vapincensem et Diensem episcopos.---Antequam reconcilientur, fidelitatem excommunicatis nullus servare cogitur. ibid.
    CCLVII.---Urbani II epistola ad Hugonem, episcopum Gratianopolitanum.---Extraordinaria pollutio in naturalibus non impedit matrimonium. 522
    CCLVIII.---Urbani II papae epistola ad Hugonem Cluniacensem abbatem.---S. Bertini monasterium ei juxta consuetudines Cluniacenses informandum concedit. ibid.
    CCLIX.---Privilegium Urbani II papae Raginero, abbati monasterii S. Petri Crispiniensis Romae concessum. ibid.
    CCLX.---Urbanus II coenobium Generense in Guasconia in jus et proprietatem apostolicae sedis recipit et privilegio communit sub annuo censu II unciarum auri. 523
    CCLXI.---Urbani II papae privilegium pro monasterio Latiniacensi. 523
    CCLXII.---Urbani II epistola ad Rotgerium Suessionensem episcopum.---Ut in parochianis ecclesiis canonici regulares ordinentur. 524
    CCLXIII.---Urbani papae epistola ad Bernardum archiepiscopum Toletanum. 525
    CCLXIV.---Bulla Urbani II papae ad Petrum episcopum Jaccensem. ibid.
    CCLXV.---Urbani II papae privilegium pro Ecclesia Jaccensi. 526
    CCLXVI---Urbanus Petronium, episcopum Legi nensem, ex matre non legitima editum, ab hujus peccati vinculo absolvit. 527
    CCLXVII.---Urbanus II papa committit Mathildi comitissae restitutionem ecclesiae Sancti Floriam, faciendam ab episcopo Mantuano ad favorem monasterii Sancti Benedicti de Padolyrone. ibid.
    CCLXVIII.---Urbani II epistola ad clerum populumque Salernitanum.---Pro immunitate ecclesiastica. 528
    CCLXIX.---Urbani II epistola ad Godinum, antistitem Uritanum.---Mandat ut sedem episcopalem, in urbem. Uriam quondam translatam, Brundisio urbi reddat. ibid.
    CCLXX.---Urbani epistola ad Vitalem presbyterum (Brixiensem).---In dignitate servanda Simoniacis misericordia potest impendi, si eos vita commendat. ibid.
    CCLXXI.---Ad eumdem.---Filii vel filiae ante, vel post compaternitatem geniti legitime conjungi possunt. 529
    CCLXXII.---Ad eumdem.---Uxor simul cum viro filium alicujus in baptismate non suscipiat. ibid.
    CCLXXIII.---Ad Lucium, praepositum Sancti Juventii.---De valore baptismi aliorumque sacramentorum a criminosis sacerdotibus collatorum. ibid.
    CCLXXIV.---Urbanus ecclesiae S. Trinitatis, in loco qui Pons Guinizeli dicitur, privilegia instituit, ea lege ut clerici Mediolanensis monetae nummos sex quatuor annis Lateranensi palatio persolvant. 533
    CCLXXV.---Urbanus papa in epistola ad populum S. Vincentii Vulturnensis juxta Capuam. 534
    CCLXXVI.---Urbanus II permittit ut Jordani principis filia, infantula Rainaldo, Rodeli filio, invitis matre et parentela, desponsata, alii viro nuptum detur. ibid.
    CCLXXVII.---Aliud Urbani II decretum. 535
    CCLXXVIII.---Aliud Urbani II decretum. ibid.
    CCLXXIX.---Urbanus II canonicis regularibus quibusdam scribit de canonicorum disciplina restituenda. ibid.
    CCLXXX.---Urbani epistola ad Bernardum Toletanum archiepiscopum.---Cum Ricardo Massiliensi episcopo sit adempta legatio, ipse invigilet omnibus; archiepiscopus Compostellanus vinculis solutus, suo restituatur officio Moneat cui committendam legationem putet. 536
    CCLXXXI.---Urbani II papae epistola ad Galonem, S. Quintini Bellovacensis praepositum.---Confirmat donationem terrae de Alnella factam a Guillelmo Parisiensi episcopo. 537
    CCLXXXII.---Urbanus mittit litteras in gratiam monachorum S. Andreae Viennensis, quos et eorum bajulos in tantum vexaverat Guido, ejusdem urbis archiepiscopus, ut etiam ex his nonnullos in carcere retineret. ibid.
    [Col. 1485] CCLXXXIII.---Urbanus Ivoni Carnotensi et Ramnulfo Santonensi episcopis scribit in gratiam monachorum Vindocinensium, quos ab omni episcoporum subjectione immunes esse declarat. ibid.
    CCLXXXIV.---Monasterii Vindocinensis libertas confirmatur. 537
    CCLXXXV.---Urbani epistola ad archiepiscopos et episcopos Franciae.---Philippum regem, qui dimissa uxore sese adulterae addixerat, gaudet ad cor rediisse. 538
    CCLXXXVI.---Urbani epistola ad Hugonem, Cluniacensem abbatem.---Illi significat in Romana nuper synodo se decrevisse ut monasterium S. Germani Antissiodorense, ab abbate in concilio Nemausensi sibi refutatum, ei committeretur. ibid.
    CCLXXXVII.---Bulla Urbani II qua Barbastrensis sedes constituitur. 539
    CCLXXXVIII.---Urbani epistola ad Ingelrannum Laudunensem episcopum.---Hortatur ut fratribus B. Remigii altare Corbiniacense restituat. 539
    CCLXXXIX.---Urbanus II confirmat monasterium Blaubeurense in dioecesi Constantiensi, ac donationes omnes eidem ab Adelaide patruisque factas. 540
    CCXC.---Urbani II papae bulla, qua monasterium S. Blasii in sedis apostolicae protectionem recipit. 541
    CCXCI.---Bulla Urbani II pro monasterio S. Saturnini in pago Urgellensi. 542
    CCXCII.---Urbani epistola ad Hugonem, archiepiscopum Lugdunensem.---Nuntiat tandem primatum ejus a Daimberto, archiepiscopo Senonensi, agnitum Romae esse. 543
    CCXCIII.---Urbanus in monasterio Casalis S. Petri eam semper disciplinae regularis institutionem conservari jubet, quam juxta Vallumbrosanorum fratrum consuetudinem Andreas, monasterii conditor, stabilierat. 544
    CCXCIV.---Monasterii S. Crucis possessiones, rogante Amato, archiepiscopo Burdigalensi, confirmat. 545
    CCXCV.---Urbani epistola ad Hugonem archiepiscopum Lugdunensem.---De Roberto abbate Cisterciensi ex eremo revocando. ibid.
    CCXCVI.---Urbani II epistola pro Joanne archidiacono Atrebatensi. ibid.
    CCXCVII.---Urbanus monasterii Psalmodiensis libertatem confirmat ne ullam dominationem Massilienses ibi habeant. ibid.
    CCXCVIII.---Urbani II papae epistola ad canonicos S. Andreae Burdegalensis.---Notum facit eorum controversiam cum clericis S. Severini ita definitam fuisse in concilio Romano, ut ecclesia S. Andreae proprium habeat coemeterium in perpetuum. ibid.
    CCXCIX.---Epistola Urbani II papae ad Petrum praepositum et canonicos ecclesiae Ruthenensis. 546
    CCC.---Urbani epistola ad Alfanum, Salernitanum archiepiscopum. 547
    CCCI.---Bulla Urbani II papae qua beatissimi legislatoris et monachorum patriarchae Benedicti corpus Casini quiescere, ex ejusdem S. Patris revelatione, et signo restitutae salutis, declarat. 549
    CCCII.---Urbanus Petro Hispaniarum regi ejusque successoribus rite substituendis concedit ut ecclesias villarum, tam earum quas in Saracenorum terris capere potuerint, quam earum quas ipsi in regno aedificare fecerint, per quae voluerint monasteria, sedibus duntaxat episcopalibus exceptis, distribuant; regni proceribus eamdem licentiam concedens, ut ecclesias quas in Saracenorum terris jure belli acquisierint, vel in propriis haereditatibus fundaverint, sibi suisque haeredibus cum primitiis et decimis propriarum duntaxat haereditatum retineant, vel quarumlibet capellarum vel monasteriorum ditioni subdant. 550
    CCCIII.---Urbanus clero et populo Lemovicensi praecipit ut Humbaldo episcopo de Simonia purgato, a seque in integrum restituto, obediant. 551
    CCCIV.---Clero et populo Lemovicensi Humbaldum episcopum iterum commendat. 552
    EPISTOLAE DIVERSORUM AD URBANUM II. 551
    I.---Epistola Boamundi principis Antiochiae, Raymundi comitis Sancti Aegidii, Godefridi ducis Lotharingiae, Roberti comitis Northmanniae, Roberti comitis Flandrensis, et Eustachii comitis Boloniae, ad Urbanum papam. ibid.
    II.---Theodorici abbatis et filiorum ecclesiae B. Huberti Andaginensis libellus supplex ad Urbanum papam contra Viredum intrusum. 555
    III.---Epistola monialium Blasiliae in Arvernis ad Urbanum papam II. 557
    In sequentes Urbani sermones admonitio. 559
    URBANI II PAPAE SERMONES. 561
    [Col. 1486] I.---Sermo post consecrationem ecclesiae Cluniacensis. 561
    II.---Oratio ad Ivonem consecratum. 563
    III.---Orationes in concilio Claromontano habitae. 565
    EPITAPHIUM SIMONIS COMITIS CRESPEIENSIS. 581
    B. Urbani epitaphium duplex. 583

SAECULI XI AUCTORES ANNI INCERTI ET SCRIPTA .


VALCANDUS MEDIANI MONASTERII MONACHUS.
    Notitia in Valcandum. ibid.
    VITA S. HILDULFI episcopi Trevirensis et fundatoris Mediani monasterii. 587
    CAP. I.---S. Hildulfi primordia. ibid.
    CAP. II.---Fit clericus nec multo post monachus. 588
    CAP. III.---Trevirensi sedi praeficitur. 589
    CAP. IV.---Ejus in episcopatu virtutes. 590
    CAP. V.---Corpus S. Maximini transfert. 591
    CAP. VI.---Episcopatum dimittit. 592
    CAP. VII.---Favente Tullensi episcopo in Vosagum secedit. 593
    CAP. VIII.---Medianum monasterium condit. 594
    CAP. IX.---Congregatis discipulis abbatem praefecit Leubaldum. ibid.
    CAP. X.---Spinulum Joannem et Benignum viros pios recipit. 595
    CAP. XI.---Ab Erardo episcopo visitatur. ibid.
    CAP. XII.---Otiliae Eticonis ducis filiae visum et baptismum confert. 596
    CAP. XIII.---De Begonis donis et pio obitu S. Spinuli. ibid.
    CAP. XIV.---Ad cujus tumulum fiunt miracula. 597
    CAP. XV.---Quae cessare imperat S. Hildulfus ne fratrum tranquillitas turbetur. ibid.
    CAP. XVI.---Donationes factae monasterio, S. Hildulfi mortificatio, sibi fuga consulit. 598
    CAP. XVII.---Defuncto abbate Leutbaldo, resumit curam pastoralem in monachos. 599
    CAP. XVIII.---S. Erardus ipsi valedicit. ibid.
    CAP. XIX.---Ejus disciplinae se subdit vir illustris Theudoaldus. 600
    CAP. XX.---S. Hildulfi obitus et sepultura. 601
    CAP. XXI.---De felici obitu sanctorum Joannis et Benigni. 602
    CAP. XXII.---Ad eorum tumulum sanctimonialis manus arida sanatur. 604
    CAP. XXIII.---Mulier caeca illuminatur ibid.
    CAP. XXIV.---ibid.
    DE SUCCESSORIBUS S. HILDULPHI IN MONASTERIO MEDIANENSI. 605
    VITA SANCTI DEODATI. ibid.
    De sancto Deodato primum episcopo Nivernensi, dein abbate Vallis Galilaeae in Vosago Commentarius praevius. ibid.
    Incipit Vita. 611
    CAP. I.---Ortus, episcopatus Nivernensis, vita solitaria. ibid.
    CAP. II.---Discessus in vallem Galilaeam. Ecclesia et monasterium constructum, ac privilegiis munitum. 617
    CAP. III.---Mutua charitas SS. Deodati et Hildulphi; illius obitus et sepultura et hujus successio. 623
    CAP. IV.---Veneratio SS. Deodati et Hildulfi in tunicis et corporibus. Elevatio eorumdem. Vita approbata. 629

GUDINUS LUXOVIENSIS.
    PLANCTUS RHYTHMICUS. 635.

WIDO MONACHUS.
    WIDONIS EPISTOLA AD HERIBERTUM. 637

RAYMUNDUS ARNALLI.
    EPISTOLA AD ABBATEM SUUM. 639
    Monitum. 639
    Epistola. 641

ALWALO.
    EPISTOLA AD L. PONTIFICEM. ibid.

ANSELLUS SCHOLASTICUS.
    Notitia. 642
    VISIO ANSELLI SCHOLASTICI. ibid.
    De musicis opusculis sequentibus monitum. 651
    BERNELINI MUSICA. 653
    ANONYMI I MUSICA. 674
    ANONYMI II MUSICA. 681
    ANONYMI III FRAGMENTUM MUSICES. 685
    MENSURA MONOCHORDI BOETII. 687
    [Col. 1487] OTKERI MENSURA QUADRIPARTITAE FIGURAE. 691
    MONOCHORDUM ENCHERIADIS. 693

A. CIVIS SPIRENSIS.
    EPISTOLA AD HERIBERTUM COLONIENSEM ARCHIEPISCOPUM adversus praeproperas peccatorum absolutiones. ibid.

MONACHUS QUIDAM.
    EPISTOLA AD ODERICUM ABBATEM MONASTERII VINDOCINENSIS. 697

CONGREGATIO S. ALBINI ANDEGAVENSIS.
    EPISTOLA AD P. PAPAE NEPOTEM.---Conqueritur de injustitia legati apostolici in causa ecclesiae S. Clementis de Credonio. ibid.

ANONYMUS FISCANNENSIS.
    LIBELLUS DE REVELATIONE, etc., FISCANNENSIS MONASTERII. 699
    Admonitio praevia. ibid.
    Incipit Prologus. 701
    Incipit Tractatus. ibid.
    CAP. I.---Hic explicit quare sanctorum basilicae aedificantur. 704
    CAP. II.---Quomodo vallem Fiscannensem suo nomini consecrandam elegit Deus. 704
    CAP. III.---De duce Ansegiso. ibid.
    CAP. IV.---De contractis canibus et equis. 705
    CAP. V.---De B. Vaningo et quomodo fuit a febre correptus. 707
    CAP. VI.---De Fiscannensi ecclesia primo per regem Lotharium fundata, et ditissimis praediis dotata. 708
    CAP. VII.---Quomodo rex Lotharius ipsius templi curam Childemarcae et pluribus virginibus commisit, administrantibus SS. Audoeno et Wandregesillo. 709
    CAP. VIII.---Quomodo B. Leodegario linguam abscinderat Ebroinus, et postea divinitus recuperavit. ibid.
    CAP. IX.---De barbarorum irruptione, templique vastatione, sacrarumque virginum expulsione et interfectione. 711
    CAP. X.---De renovatione ecclesiae Fiscannensis sub duce Guillelmo. 713
    CAP. XI.---De tecto quod mare attulit de Constantiensi provincia, et duobus lignis quae defuerunt. 714
    CAP. XII.---De angelo et cultello, et vestigiis remanentibus in eodem lapide de quo ascendit angelus. 715
    CAP. XIII.---Quomodo dux et pontifices admirabantur angelum tam subito evanescere. ibid.
    CAP. XIV.---Quomodo dux Richardus existens in quadam sublimi fenestra sui palatii, petiit quaenam scilicet ibi esset ecclesia. 716
    CAP. XV.---Quare dux Richardus in reaedificatione ecclesiae Fiscannensis posuit manu propria lapidem, supra quem angelus ascenderat, in fundamento ecclesiae. ibid.
    CAP. XVI.---Quoddam admirabile miraculum de corpore et sanguine Domini nostri Jesu Christi. 717
    CAP. XVII.---Quomodo dux Richardus ejicere fecit canonicos ab ipsa ecclesia: et ibidem monachos introduxit. 718
    CAP. XVIII.---Quomodo dux Richardus in lecto a gritudinis jacens filium suum Richardum haeredem sibi constituit, et ecclesiam Fiscannensem commendavit. 719
    CAP. XIX.---Quomodo Richardus II fecit appropriare usui monachorum Fiscannensem ecclesiam. 720
    CAP. XX.---De libertate Fiscannensis ecclesiae monasterii, vel quomodo dux absolvit ab omni episcoporum jugo. 722
    CAP. XXI.---Quomodo Guillelmus abbas perrexit jussu ducis, et quomodo privilegia a domino papa obtinuit. ibid.

MONACHI ARULENSES.
    LIBELLUS SUPPLEX ad Patres in concilio apud S. Tiberium anno 1050 congregatos, adversus bonorum monasterii invasores. 723
    SERMO DE S. MARCULFO abbate Nantensi confessore. 725
    OPUSCULUM DE SEPTEM ARTIBUS. 729
    FORMA EXCOMMUNICATIONIS.---Haec est excommunicatio in qua fuit sanctus Theutbaldus, Viennensis archiepiscopus, et Isarnus Gratianopolitanus episcopus. 731
    DYPTICHA ECCLESIAE ARELATENSIS. 734
    NOMINA EPISCOPORUM GRATIANOPOLITANAE ECCLESIAE. 735
    [Col. 1488] NOMINA ANTISTITUM MATISCENSIS ECCLESIAE. 737
    MONUMENTA QUAEDAM DE TREUGA DOMINI.
    Monitum. ibid.
    I.---Concilium Tulugiense habitum sub Guifredo archiepiscopo Narbonensi. 739
    II.---Synodus Helenensis sub Oliba episcopo Ausonensi. 742
    III.---Concilium Narbonense habitum anno 1054. 743
    IV.---Excerpta concilii apud S. Aegidium habiti anno 1056. 747
    V.---Concilium Trojanum habitum ab Urbano II anno 1093. 748
    VI. Synodale decretum de pace, quae vulgo TREVIA DEI dicitur, constitutum a Willelmo seniore, rege Anglorum ac duce Northmannorum, et episcopis Northmanniae, apud Cadomum anno 1042. ibid.
    VII.---Germanicum incerti loci concilium quo Trevae Dei pia et sancta institutio stabilita est, anno circiter 1041 celebratum. 750
    RHYTHMUS SATYRICUS de temporibus Roberti regis. 751
    RHYTHMI VETERES.---I. Rhythmus militum Mutinensium.---II. Rhythmus de Ludovico II imp. per Adelgisum capto. 755
    Praecedit L. A. Muratorii dissertatio de rhythmica veterum poesi. ibid.
    Incipit Rhythmus militum Mutinensium. 801
    Incipit Rhythmus de Ludovico. 803
    CARMEN DE JOSEPH PATRIARCHA. 805

SAECULI XI MONUMENTA LITURGICA.
    SEQUENTIAE ad saeculum usque XI compositae. 807
    HYMNORUM COLLECTIO ANTIQUA. 813
    Hymnus I sancti Nicolai. 813
    Hymnus II ejusdem sancti Nicolai. ibid.
    Hymnus I sancti Sylvestri papae. 814
    Hymnus II ejusdem sancti Sylvestri. 815
    Hymnus III ejusdem sancti Sylvestri. ibid.
    Hymnus sancti Severini abbatis. 816
    Hymnus I sancti Marci martyris. 817
    Hymnus II ejusdem, sancti Marii. ibid.
    Hymnus sancti Flaviani confessoris. 819
    Hymnus sancti Juvenalis, Narniensis episcopi. ibid.
    Hymnus sancti Apollinaris. 821
    Hymnus sancti Justi martyris. ibid.
    Hymnus sancti Clementis. ibid.
    SACRAMENTARIUM VETUS.
    Monitum. 823
    Octavii Turcii observationes praeviae. 825
    Excerpta ex veteribus liturgicis codicibus Fontavellanensibus.---Admonitio. 877
    Excerpta ex primo codice Avellanensi. 879
    Excerpta ex secundo codice Avellanensi 909
    In ipit officium Breviarii secundum ordinem eremi Sanctae Crucis Fontis Avellanae. 949
    Incipit officium B. Mariae Virginis secundum consuetudinem monachorum monasterii Sanctae Crucis Fontis Avellanae. 970
    MICROLOGUS, de ecclesiasticis observationibus opusculum. 973
    Jacobus Pamelius Brugensis lectori. ibid.
    De auctore Micrologi. 975
    CAP. I.---De introitu missae. 979
    CAP. II.---De Gloria in Excelsis, et Dominus vobiscum. ibid.
    CAP. III.---De prima oratione in missa. ibid.
    CAP. IV.---De numero orationum in missa. 980
    CAP. V.---De authenticis orationibus. ibid.
    CAP. VI.---De conclusione orationum. 981
    CAP. VII.---Iterum de conclusione seu confirmatione orationum. ibid.
    CAP. VIII.---De epistola ad missam legenda. 982
    CAP. IX.---De evangelio legendo. ibid.
    CAP. X.---De oblatione in altari componenda. 983
    CAP. XI.---Quid super oblationem sit dicendum. 984
    CAP. XII.---Quid auctum sit in Canone. ibid.
    CAP. XIII.---Quid superfluum sit in Canone. 985
    CAP. XIV.---De signis super oblationem. 986
    CAP. XV.---De acceptione oblationis in manus. 987
    CAP. XVI.---De commemoratione Dominicae passionis. ibid.
    CAP. XVII.---De commemoratione mortuorum, et reliquis observantiis, usque in finem Canonis. ibid.
    CAP. XVIII.---De panis fractione et communicatione. 989
    [Col. 1489] CAP. XIX.---De vitanda intinctione. 989
    CAP. XX.---Repetitio a superioribus missae. 990
    CAP. XXI.---De benedictione post missam. ibid.
    CAP. XXII.---Quid agat sacerdos post missam. 992
    CAP. XXIII.---Brevis descriptio celebrandae missae. ibid.
    CAP. XXIV.---De vernali jejunio. 995
    CAP. XXV.---De aestivali jejunio. 997
    CAP. XXVI.---De autumnali jejunio. 1000
    CAP. XXVII.---De hiemali jejunio. ibid.
    CAP. XXVIII.---De officiis eorumdem jejuniorum. ibid.
    CAP. XXIX.---De vacantibus Dominicis. 1002
    CAP. XXX.---De Adventu Domini. 1003
    CAP. XXXI.---De evangelio, Cum appropinquaret. ibid.
    CAP. XXXII.---De historia, Clama. 1004
    CAP. XXXIII.---De septem diebus ante Natale Domini. ibid.
    CAP. XXXIV.---De Natali Domini. 1005
    CAP. XXXV.---De secunda vespera sancti Stephani. ibid.
    CAP. XXXVI.---De Innocentibus. ibid.
    CAP. XXXVII.---De officio. Dum medium silentium. 1006
    CAP. XXXVIII.---De eodem officio, in alia Dominica repetendo. 1007
    CAP. XXXIX.---De octava Domini. 1007
    CAP. XL.---De Epiphania. 1008
    CAP. XLI.---De Dominicis post Epiphaniam. 1009
    CAP. XLII.---De duobus festis in unum diem concurrentibus. ibid.
    CAP. XLIII.---De martyribus Rom. pontificibus. 1010
    CAP. XLIV.---De octavis sanctorum. ibid.
    CAP. XLV.---De priori vespera Dominicali. 1011
    CAP. XLVI.---De aqua aspersionis, Gloria in excelsis, Ite missa est, Credo in unum. ibid.
    CAP. XLVII.---De Septuagesima. 1012
    CAP. XLVIII.---De festis infra Septuagesimam vel Quinquagesimam occurrentibus. ibid.
    CAP. XLIX.---De Capite Jejunii. 1013
    CAP. L.---De Quadragesima. ibid.
    CAP. LI.---De oratione super populum. 1014
    CAP. LII.---De diebus Dominicae passionis. 1015
    CAP. LIII.---De Sabbato sancto. 1016
    CAP. LIV.---De Paschali observatione. ibid.
    CAP. LV.---De festis infra Paschale tempus. 1017
    CAP. LVI.---De Pascha annotino. 1018
    CAP. LVII.---De Litaniis. ibid.
    CAP. LVIII.---De hebdomada Pentecostes. ibid.
    CAP. LIX.---De octavis Pentecostes. 1019
    CAP. LX.---De officio S. Trinitatis. ibid.
    CAP. LXI.---De concordia et ordine officiorum. 1020
    CAP. LXII.---De Dominicali officio non facile praetermittendo. 1022

SAECULI XI MONUMENTA DIPLOMATICA.
    IMPERATORUM GERMANIAE ET REGUM FRANCORUM diplomata et constitutiones ecclesiasticae. 1021

RADULFUS III, BURGUNDIONUM REX.
    RADULFI DIPLOMATA. ibid.
    I.---Confirmat quae monasterio S. Andreae Viennensis donaverat Conradus pater ejus. ibid.
    II.---Amizoni, archiepiscopo Tarantasiensi, comitatum ejusdem urbis donat. 1023
    III.---Ecclesiam S. Nicolai de Poliniaco S. Odiloni ac monasterio Cluniacensi concedit. 1024

HENRICUS I FRANCORUM REX.
    DIPLOMATA. 1025
    I.---Pro monasterio S. Salvii apud Monsterolum.---Henricus avi sui Hugonis patrisque Roberti donationes eidem loco factas confirmat. 1025
    II.---Placitum pro coenobio Sancti Medardi adversus Rotbertum Codiciacensem. 1027
    III.---Henricus I rex Francorum canonicis Carnotensibus liberum concedit fiscum Unigradum. 1028
    IV.---Privilegium pro monasterio Sancti Theodorici prope Remos.---Adjutus rex ab Alberto abbate in expugnatione Castri Novi, ejus monasterium a jugo advocatorum et vexationibus archidiaconorum absolvit. 1029
    V.---Privilegium Henrici I Francorum regis pro Casae Dei monasterio. 1031
    VI.---Charta pro monasterio S. Victoris Nivernensis.---Erepta e laicorum manu abbatia S. Victoris Nivernensis restauratur. 1032
    VII.---Charta de libertate data cuidam Ainardo. 1034
    VIII.---Henrici Francorum regis diploma quo abrogat [Col. 1490] injustam consuetudinem. Ne portae civitatis Aurelianensis tempore vindemiae claudantur; nec custodes adhibeantur. 1035
    IX.---Charta Henrici regis pro monasterio Sancti Petri. 1036
    X.---Henricus I rex inducit canonicos regulares in ecclesiam S. Martini a Campis, a se restauratam. 1037
    XI.---Henricus rex ecclesias SS. Stephani, Juliani, Severini, et Bacchi canonicis Parisiensibus tradit. 1038
    XII.---Henricus rex abbatiolam S. Germani in Laia Ecclesiae Parisiensi concedit. 1039

CHUONRADUS II IMP.
    CONSTITUTIONES. 1039
    I.---Edictum de mancipiis Ecclesiarum. ibid.
    II.---Capitula de beneficiis. 1041
    III.---Edictum de beneficiis. 1042
    IV.---Rescriptum de lege Romana. 1044
    DIPLOMATA. 1043
    I.---Chuonradi II privilegium pro abbatia Vuiscbiki. 1043
    II.---Chuonradi II privilegium pro monasterio Corbeiensi petente Truchtmaro abbate. 1045
    III.---Chuonradi II Italiae regis diploma, quo confirmat jura monasterio Lucensi Sancti Pontiani. 1046
    IV.---Chuonradi I Romanorum imperatoris diploma, quo Guidoni II Farfensi abbati, ejusque monasterio bona ac jura quaecunque confirmat . . 1047
    V.---Chuonradi II Italiae regis ac primi inter Augustos praeceptum per quod monasterio sanctimonialium Lucensium Domini Salvatoris omnia illarum jura ac privilegia confirmat. 1048
    VI.---Chuonradi Augusti I diploma, quo omnia jura ac bona confirmat Guinizoni abbati monasterii Sancti Salvatoris in Amiate Clusinae dioeceseos. 1049
    VII.---Chuonradi imp. privilegium pro Ecclesia Paderbornensi. 1051
    VIII.---Chuonradi privilegium pro monasterio Corbeiae Novae. 1052
    IX.---Chuonradi privilegium pro ecclesia S. Gorgonii. 1053
    X.---Chuonradi praeceptum pro monasterio S. Chiliani. 1054
    XI.---Pro Ecclesia Paderbornensi. ibid.
    XII.---Pro Ecclesia Paderbornensi. 1055
    XIII.---Pro Ecclesia Paderbornensi. 1056
    XIV.---Chuonradus II imperator Hubaldo Cremonensi episcopo jura varia et comitatum ipsius civitatis confirmat. 1057
    XV.---Chuonradus II rex, imperator I, Hubaldo Cremonensi episcopo, ejusque Ecclesiae, omnia privilegia et bona confirmat. 1058
    XVI.---Litterae Chuonradi I imperatoris ad cives Cremonenses, ut episcopo Cremonensi de quibusdam querelis satisfaciant. 1059
    XVII.---Pro Ecclesia Paderbornensi. ibid.
    XVIII.---Pro Ecclesia Paderbornensi. 1060
    XIX.---Pro Ecclesia Paderbornensi. 1061
    XX.---Chuonradi imp. privilegium pro monasterio S. Martini. 1062
    XXI.---Chuonradi praeceptum pro Ecclesia Paderbornensi. 1064
    XXII.---Chuonradi I imperatoris privilegium confirmatorium omnium jurium monasterii Ticinensis Sancti Petri, quod appellatur in Coelo Aureo. 1065
    XXIII.---Chuonradi I imp. privilegium pro Ecclesia Bremensi. 1068
    XXIV.---Confirmatio omnium jurium ac privilegiorum facta a Chuonrado imperatore Ecclesiae Mantuanae. 1069
    XXV.---Chuonradi I imperatoris diploma, quo monasterium Tarvisinum Sancti Theonesti martyris sub sua protectione recipit, ejusque jura confirmat. 1070
    XXVI.---Chuonradi II regis, imperatoris primi, praeceptum quo omnia praedia cujusdam Adami, qui Henricum diaconum cardinalem Cremonensis Ecclesiae injuste occiderat, eidem Ecclesiae ad reparationem damni concedit. 1071
    XXVII.---Chuonradi primi Augusti diploma per quod monasterio Segusino S. Justi bona collata ab Africo episcopo, et Maginfredo marchione, confirmantur. 1072
    XXVIII.---Chuonradi I imperatoris diploma, quo parthenoni Sancti Xysti in urbe Placentina posito omnia privilegia illius et jura confirmat. 1074
    XXIX.---Chuonradi I imperatoris diploma quo omnia jura et bona confirmat monasterio Sancti Vincentii ad Vulturnum. 1075
    XXX.---Chuonradi I Augusti praeceptum, quo Ingoni episcopo Mutinensi comitatum ejusdem urbis et agri cum suis juribus largitur. 1076
    [Col. 1491] XXXI.---Chuonradi I imp. praeceptum pro Ecclesia Hamburgensi. 1078
    XXXII.---Chuonradi I imperatoris diploma quo Ingoni episcopo Mutinensi omnia jura ac privilegia Mutinensis Ecclesiae confirmat, eumque Mutinae comitem constituit. 1079

HEINRICUS III IMP.
    CONSTITUTIONES. 1081
    I.---Constitutio de Juramento calumniae. ibid.
    II.---Conventus Turicensis. 1082
    III.---Constitutionis de beneficiis amittendis fragmenta. 1084
    DIPLOMATA. 1085
    I.---Privilegium pro monasterio Corbeiensi et parthenone Herifordensi. ibid.
    II.---Privilegium pro Ecclesia Paderbornensi. 1088
    III.---Privilegium pro monasterio Corbeiensi et parthenone Herifordensi. 1089
    IV.---Decretum Heinrici regis III quo interdicit Walderico abbati monasterii Cremonensis Sancti Laurentii alienationem et precarias bonorum ipsius coenobii absque consensu episcopi Cremonensis. 1090
    V.---Diploma Heinrici III regis Romanorum Popponi abbati concessum.---Omnes monasterii possessiones et immunitates confirmat. 1091
    VI.---Privilegium pro parthenone S. Mariae Mimigardefordensi. 1092
    VII.---Diploma Heinrici II imperatoris de permutatione facta inter abbatiam Sancti Maximini Trevirensem et Stabulensem. 1093
    VIII.---Privilegium pro monasterio S. Petri Mindensi. 1094
    IX.---Privilegium pro monasterio Herifordensi. 1096
    X.---Confirmatio privilegiorum et jurium Mantuanae Ecclesiae facta ab Henrico III, Germaniae et Italiae rege. 1097
    XI.---Heinricus I imperator Cremonensi Ecclesiae restituenda decernit eidem ablata a Gerardo nepote Heriberti archiepiscopi Mediolanensis. 1099
    XII.---Heinrici III regis, imperatoris II diploma quo omnia bona confirmat monasterio Veronensi Sancti Zenonis. 1100
    XIII.---Heinricus III rex, et imperator II, canonicis Patavinis eorumque Ecclesiae privilegia renovat. 1102
    XIV.---Heinrici III regis, inter imperatores secundi, diploma, quo canonicis Taurinensibus Sancti Salvatoris jura ac bona omnia confirmat. 1103
    XV.---Praeceptum Heinrici imperatoris de libertate et rebus monasterii Casauriensis. 1105
    XVI.---Praeceptum Heinrici imperatoris de libertate et rebus monasterii Casauriensis. 1106
    XVII.---Heinricus, inter imperatores secundus, Bernardo Patavino episcopo jus cudendae pecuniae elargitur. 1107
    XVIII.---Privilegium pro Ecclesia Bremensi. ibid.
    XIX.---Heinrici inter imperatores secundi diploma quo duos advocatos cum variis juribus ac privilegiis concedit monasterio Veronensi Sancti Zenonis. 1108
    XX.---Heinrici III diploma pro Sancto Maximino.---Interventu Leonis papae IX restituit monasterio curtem Prichinas, pluresque villas confirmat ad usus fratrum. 1110
    XXI.---Privilegium domni Heinrici tertii regis seu imperatoris super Clotteno.---Confirmat monasterio Brunwillarensi donationem factam a Richeza regina Poloniae. 1111
    XXII.---Diploma Heinrici III, pro Brunwillarensi monasterio.---De fundationis monasterii confirmatione per Hermannum Coloniensem archiepiscopum et Richezam reginam Poloniae, deque jure advocatorum. 1113
    XXIII.---Diploma Heinrici III pro sancto Maximino. Adversus advocatos, quorum juri et privilegiis limites ponit. 1115
    XXIV.---Heinricus inter reges tertius, inter Augustos secundus, bona ac jura cuncta suo praecepto confirmat Ecclesiae Vercellensi, ejusque episcopo Gregorio. 1117
    XXV.---Heinrici III regis, et II imperatoris, diploma quo clerum Volaterranum a jure comitum eximit, et Ecclesiae Volaterranae omnia illius jura ac privilegia confirmat. 1118
    XXVI.---Heinricus III rex, imperator II, Arimannis Mantuanis jura ac immunitates confirmat. 1120
    XXVII.---Heinricus rex III, imperator II, canonicis Ecclesiae Cremonensis omnia illorum bona confirmat. 1121
    XXVIII.---Heinrici III, Germaniae ac Italiae regis et imperatoris II, privilegium concessum Ferrariensi populo. 1122
    [Col. 1492] XXIX.---Praeceptum domni Heinrici III imperatoris Augusti pro monasterio Prumiensi.---Confirmat ipsius privilegia et possessiones. 1123

HEINRICUS IV IMP.
    CONSTITUTIONES. 1125
    I.---Conventus Oppenheimensis. ibid.
    II.---Conventus Ticinensis. 1126
    III.---Conventus Moguntinus. 1128
    IV.---Synodus Moguntina. 1129
    V.---Curia Moguntina. 1135
    VI.---Curia Moguntina. 1137
    VII.---Conventus Ratisponensis. 1140
    DIPLOMATA. 1139
    I.---Privilegium pro Ecclesia Hamburgensi. 1139
    II.---Privilegium pro Ecclesia S. Petri Mindonensi. 1141
    III.---Privilegium pro Ecclesia Paderbornensi. 1142
    IV.---Diploma Heinrici IV regis Romanorum pro monasterio Stabulensi.---Confirmat antiquorum regum privilegia, advocatorum oppressiones verat, jubetque ut duobus monasteriis, Stabulensi et Malmundario, unicus sit abbas. 1143
    V.---Privilegium pro Ecclesia Osnabrugensi. 1144
    VI.---Privilegium pro Ecclesia Osnabrugensi. 1146
    VII.---Confirmatio privilegiorum et jurium episcopo Patavino ejusque Ecclesiae facta ab Heinrico IV rege. 1149
    VIII.---Heinrici IV Germaniae ac Italiae regis privilegium Petro abbati concessum pro monasterio Sancti Eugenii in comitatu Senensi. 1150
    IX.---Concordia inter Heinricum IV regem, et populum Pisanum, ubi pacta inter eos inita recensentur. 1151
    X.---Heinrici inter reges quarti, inter Augustos tertii Diploma, quo jura omnia ac privilegia Farfensi coenobio confirmat et auget. 1153
    XI.---Confirmatio omnium bonorum et jurium facta monasterio S. Zenonis Veronensis ab Heinrico quarto rege, imperatore tertio. 1159
    XII.---Diploma Heinrici III imperatoris Rodulfo abbati Stabulensi concessum.---Confirmat omnes monasterii possessiones, immunitates et commutationes, advocatorum jura limitat, et Malmundariensium audaciam compescit. 1160
    XIII.---Heinrici regis quarti, imperatoris tertii, diploma, quo nonnulla castella confirmat monasterio Veronensi S. Zenonis. 1162
    XIV.---Donatio Castri Novi, Campitelli, et Scorciaroli facta Cononi episcopo Mantuano, ejusque ecclesiae, ab Heinrico rege IV, imperatore III. 1163
    XV.---Heinrici regis IV, imperatoris III, diploma confirmatorium quorumlibet jurium Ticinensis Ecclesiae. 1164
    XVI.---Decretum Heinrici imperatoris tertii promulgatum in placito Patavii habito pro tutela quorumdam bonorum, ad monachos Sanctae Justinae Patavinae spectantium. ibid.

ANGLORUM REGUM LEGES ECCLESIASTICAE ET DIPLOMATA.


AETHELREDUS II.
    LEGES ECCLESIASTICAE. 1165
    I. De denario sanctae Ecclesiae dando; et de decimatione thaynorum. 1166
    II. De jejunio, et feriatione trium dierum ante festum sancti Michaelis. 1167
    III. Quid regi et populo omni die sit cantandum. ibid.
    IV. De consuetudinibus sanctae Dei Ecclesiae reddendis. ibid.
    V. Ne quis vendatur extra patriam. ibid.
    VI. De roboria. 1168
    VII. De eleemosynis, et rectitudinibus ecclesiae. ibid.
    PRIVILEGIUM regis Aethelredi pro Ecclesia Cantuariensi. 1169

CANUTUS REX.
    LEGES ECCLESIASTICAE. 1171
    I.---De Deo, religione et rege debite colendis. ibid.
    II---De pace Dei, regis et ecclesiarum. ibid.
    III.---De multa pro dignitate ecclesiae conferenda. ibid.
    IV.---De reverentia sacerdotibus praestanda. 1172
    V.---De purgatione ordinatorum. ibid.
    VI.---Exhortatio ad ecclesiasticos, ut sancte vivant. 1173
    VII.---De conjugiis prohibitis. ibid.
    VIII.---De decimis reddendis. 1174
    IX.---De nummo Romano. ibid.
    X.---De primitiis seminum. ibid.
    [Col. 1493] XI.---De decimis ad ecclesiam thani pertinentibus. ibid.
    XII.---De pecunia pro lucernis. ibid.
    XIII.---De pecunia quae dicitur symbolum animae, et de sepultura. ibid.
    XIV.---De Dei juribus, festis et jejuniis conservandis. ibid.
    XV.---De die Dominico. 1175
    XVI.---De jejuniis. ibid.
    XVII.---De temporibus justitiae. ibid.
    XVIII.---Pia exhortatio ad confessionem et poenitentiam. ibid.
    XIX.---Ad Eucharistiam et probitatem. 1176
    XX.---Ad fidelitatem erga dominos. ibid.
    XXI.---Ad Deum ex intimis colendum et fidem. ibid.
    XXII.---Ut Orationem Dominicam et Symbolum calleant. ibid.
    XXIII.---Ut exitialia fugiant. ibid.
    XXIV.---Et inter haec stuprum. 1177
    XXV.---Ut caveant sibi de tremendo judicio. ibid.
    XXVI.---Ut episcopi et sacerdotes fide obeant officia. ibid.
    INCIPIT SAECULARE CONSILIUM. 1177
    I.---De justitia efferenda. ibid.
    II.---De misericordia exhibenda in judicio. ibid.
    III.---De Christiano non vendendo extra regnum. ibid.
    IV.---De sagis, sortilegis, etc., ejiciendis. 1178
    V.---De gentilium superstitionibus abolendis. ibid.
    VI.---De homicidis pejerantibus et moechantibus. ibid.
    VII.---Quod peccatum turpius sit in diebus et locis sacris, et majores magis sunt plectendi. 1178
    VIII.---De ministrum altaris occidente. ibid.
    IX.---Ut rex sit ordinatis et alienigenis patronus. ibid.
    X.---De ministro altaris homicida. ibid.
    XI.---De ordinatum vinciente aut verberante. 1179
    XII.---De ordinato capitis reo. ibid.
    XIII.---De reo confessarium petente. ibid.
    XIV.---De die Dominica et festis observandis. ibid.
    XV.---De jejunium violante. ibid.
    XVI.---Ut Quadragesima et festa non temerentur. ibid.
    XVII.---De Ecclesiae debita vi detinente. ibid.
    XVIII.---De sacrum ordinem violante. 1180
    XIX.---De adulterio, ibid.
    XX.---De incestuosis. ibid.
    XXI.---De viduam violante. ibid.
    XXII.---De uxoris adulterae poena gravi. ibid.
    XXIII.---De uxorato fornieante aut concubinam habente. ibid.
    XXIV.---Ut alienigenae libidinosi ejiciantur. ibid.
    XXV.---Ut homicida in purgatione cadens episcopo tradatur. ibid.
    XXVI.---De eo qui excommunicatum vel ut exlegatum custodierit. ibid.
    XXVII.---De misericordia exhibenda. ibid.
    Pii regis pia peroratio. 1181
    CANUTI REGIS EPISTOLA ad Anglorum proceres missa Roma anno regni ejus XV, Domini 1031. 1181
    CANUTI REGIS DIPLOMATA ibid.
    I.---Ecclesiam Salvatoris in Dorubernia omnium Ecclesiarum regni Angligeni matrem et dominam confirmat. 1183
    II.---Charta Canuti pro coenobio S. Benedicti Hulmensi in agro Suffolciensi. 1184
    III.---Charta Canuti regis de corporis S. Mildredae, cum tota terra sua, in abbatiam S. Augustini Cantuariae translatione. 1185
    IV.---S. Canuti regis privilegium pro ecclesia S. Eadmundi. 1186
    V.---Charta regis Canuti, qua omnes causas insulae Glastoniae, tam ecclesiasticas quam saeculares, abbatis supponit judicio, caeteris exclusis potestatibus. 1188

MACCABAEUS REX SCOTORUM.
    LEGES ECCLESIASTICAE. 1189

S. EDWARDUS CONFESSOR.
    LEGES ECCLESIASTICAE.
    I.---De clericis et possessionibus eorum. 1191
    II.---De temporibus et diebus pacis regis. 1191
    III.---De justitia sanctae Ecclesiae. 1191
    IV.---De universis tenentibus de Ecclesia. 1192
    V.---De reis ad ecclesiam fugientibus. 1192
    VI.---De fractione pacis Ecclesiae. 1192
    [Col. 1494] VII.---De decimis ecclesiae reddendis, de ovibus et porcellis. 1192
    VIII.---De apibus, et aliis multis minutis decimis. 1192
    IX.---De his qui ad judicium ferri vel aquae judicati sunt per justitiam regis. 1193
    X.---De denario sancti Petri, quod Anglice dicitur Romescot. 1193
    XI.---Quid sit danegeldum, et qua occasione sit constitutum. 1194
    XII.---De multimoda pace regis, etc. Item de manbota archiepiscopi, episcopi, etc. 1194
    XIII.---De thesauris in terra absconditis et inventis. 1194
    XIV.---Quid sit regis officium, et de Carolo et Pippino exemplum. 1194
    XV.---De baronibus qui suas habent curias et consuetudines. 1194
    XVI.---De sacha. 1194
    XVII.---De soca. 1194
    XVIII.---De thol. 1194
    XIX.---De theam. 1195
    XX.---De infangthefe. 1193
    XXI.---De Judaeis. 1195
    XXII---Decretum regis de usurariis. 1196
    LEGES ALIAE. 1195
    DIPLOMATA.
    I.---Charta regis Edwardi Confessoris, ecclesiae Sancti Petri Westmonasteriensis confecta, in qua epistola Leonis papae IX, ad eumdem regem recitatur; sed praeter multa intermedia dotationem sine dubio continentia desiderantur chartae exordium quod harangiam vocant et conclusio. 1195
    II.---Pro eadem ecclesia S. Petri Westmonasteriensis. 1198
    III.---Pro eadem ecclesia Sancti Petri Westmonasteriensi.---Habentur in hac charta epistola regis Edwardi confessoris ad papam Nicolaum II, pro confirmatione privilegiorum ecclesiae Westmonasterii et epistola Nicolai papae II ad regem Edwardum Confessorem, qua petita annuit, et plura insuper privilegia. 1199

STEPHANUS HUNGARORUM REX PRIMUS.
    S. Stephani Vita, auctore Carthuitio episcopo. 1207
    CAP. I.---Sancti pater, natales visionibus praeviis illustrati, baptismus, regni initia et cura religionis propagandae, victoria de rebellibus, et hinc monasterium S. Martini ex voto fundatum. 1209
    CAP. II.---Cura promovendae religionis, et multorum accessus Hungariam, constructum monasterium, erecti episcopatus, missus Romam legatus qui coronam regiam multaque privilegia a pontifice obtinet, nuptiae cum Gisela ac pia utriusque opera. 1213
    CAP. III.---Pietas in beatam Virginem, structa ornataque donis et privilegiis ecclesia Albae regalis, fundationes piae Hierosolymis, Romae, Constanti opoli; misericordia et liberalitas regis, ejusdemque mirabilia. 1218
    CAP. IV.---Bellum a Conrado imperatore illatum mira Dei providentia cito finitum, crebra sancti oratio et raptus, insigne severitatis exemplum, morbus regis et obitus filiorum, virtutes variae. 1222
    CAP. V.---Morbus, et in eo detecta conspiratio quorumdam, beatus obitus, sepultura, decreta corporis elevatio, ac mirabilia in apertione sepulcri facta. 1222
    CAP. VI.---Elevatio corporis et miracula, mira dexterae inventio et integritas. 1230
    S. STEPHANI MONITA AD FILIUM. 1233
    S. STEPHANI LEGES. 1243
    S. STEPHANI PRIVILEGIUM. 1253

ANDREAS HUNGARIAE REX
    CONSTITUTIONES ECCLESIASTICAE. 1257

BRACILAUS DUX BOHEMIAE.
    LEGES. 1257

APPENDIX AD SAECULUM IX.


ANGILBERTUS PUSTERLA ARCHIEPISCOPUS MEDIOLANENSIS.
    Notitia historica. 1259
    RESCRIPTUM CONSULTATIONIS seu exhortationis episcoporum ad domnum Hludovicum imperatorem. 1259
    Angilberti privilegium pro Ambrosiana basilica. 1263

ANDREAS BERGOMAS PRESBYTER.
    CHRONICON.

PETRUS BIBLIOTHECARIUS.
    HISTORIA FRANCORUM. 1279

[Col. 1495] APPENDIX AD SAECULUM X.


ANONYMUS.
    PANEGYRICUS BERENGARII IMPERATORIS. 1283

SANCTA MATHILDIS REGINA.
    Vita antiquior. 1311
    EPISTOLA MATHILDIS ad Misegonem II Poloniae regem.
    Praefatio. 1327
    COMMENTARIUS critico-historico-exegeticus in eam epistolam. 1327
    CAP. I.---Modus historiam tractandi. 1327
    CAP. II.---Liber lithurgicus manuscriptus Caroli Magni et Alcuini describitur. 1329
    CAP. III.---Epistola dedicatoria Mathildis Suevae ad Misegonem. 1331
    CAP. IV.---De litterarum forma et interpunctione manuscripti. 1331
    CAP. V.---Syntaxis singularis exemplum. 1333
    CAP. VI.---De Misegone III Polonorum duce. 1333
    CAP. VII.---Misego I e fontibus Polonorum. 1334
    CAP. VIII.---De eodem Misegone I secundum fontes Germanos. 1335
    CAP. IX.---Num Miseco primus rex potuerit nominari, et nunquid sit Misego noster. 1337
    CAP. X.---De Bolizlavo I patre Miseconis II. Totius Poloniae imperium obtinet; imperatori auxilia subministrat. 1338
    CAP. XI.---Bolizlavus I Pommeranos et fortasse Porussos superat. 1339
    CAP. XII.---Adalberti vita et mors. 1340
    CAP. XIII.---Chrobatia a Bolizlavo I subacta. 1342
    CAP. XIV.---Otto III Gnesenam venit. Archiepiscopi et episcopi ordinantur. 1341
    CAP. XV.---Bolizlavus I Bohemian occupat Misniaeque Marcam.
    CAP. XVI.---Bolizlavus I e Bohemia ejicitur. Lusatia amissa, sed recuperata. Pax facta. 1345
    CAP. XVII.---Bellum contra Wladimirum, Russorum principem magnum. 1347
    CAP. XVIII.---Bolislavi bellum contra imperatorem et Russos, foedere junctos. Pax cum Imperatore facta. 1348
    CAP. XIX.---Kioria capta a Bolizlavo et urbes Tscherwenicae occupatae. 1349
    CAP. XX.---Bolizlavi I coronatio secundum quosdam et mors. Posse Bolizlavum I quemdam fontem, etc., nominari. 1350
    CAP. XXI.---Misago II e Polonorum fontibus. 1350
    CAP. XXII.---Quid Raepellius de Misegone ex Polonorum fontibus anseat. 1352
    CAP. XXIII.---Misego II e Germanorum fontibus. 1352
    CAP. XXIV.---De Rixa et Casimiro, et quae de aliis Misegonis II filiis narrantur. 1355
    CAP. XXV.---Ad Misegonem II revera scriptum esse nostrum librum anno, ut videtur, 1027. 1359
    CAP. XXVI.---De Mathildis patre Hermanno. Nunquid Hermannus primus, tertiusve, an quartus? 1360
    CAP. XXVII.---De Hermanno II Suevorum duce ejusque uxore Gerberga. 1361
    CAP. XXVIII.---De Hermanni II filiabus. De Gisela imperatrice et de N. uxore Adalberonis. 1363
    CAP. XXIX.---De Mathilde Gerbergae (et Hermanni II) filia. 1364
    CAP. XXX.---Mathildis prior maritus Conradus Carinthiae dux; ejus filii. 1364
    [Col. 1496] CAP. XXXI.---Mathildis secundus maritus Fridericus II Lotharinginae dux, ejus filia Beatrix et neptis Mathildis marchionissa. 1366
    CAP. XXXII.---Librum nostrum non manu Mathildis propria scriptum, sed plurium Franco-Gallorum amanuensium opus videri.
    CAP. XXXIII.---Bolizlavus I, utrum ante, an post S. Adalberti martyrium, Porussos subegerit? Pars minima subacta est; tempus dubium manet. 1368
    CAP. XXXIV.---Bolizlavus I jam rex nominari poterat, antequam ab Ottone III inviseretur. In regia dignitate usus et abusus omnium populorum. 1370
    CAP. XXXV.---Nomina principum apud populos Slavonicos. 1375
    CAP. XXXVI.---Bolizlavi regia corona, lancea, vel sceptro, gladioque donatus ab Ottone III, »amicus populi Romani« nominatur. 1380
    CAP. XXXVII.---Corona in pictura nostra est ipsius coronae Ottonum exemplar. Corona Longobardorum nova forma in sigilla Ottonum. 1382
    CAP. XXXVIII.---Nova in regem unctio per archiepiscopum Gnesnensem facta esse videtur, apostolico id probante; filii una; et tributum Sancto Petro datum. 1385
    CAP. XXXIX.---Misego II, regia dignitate inter Polonos erat, invitis Germaniae scriptoribus, litteris vel Graecis imbutus, ut omnis Theophanonis imperatricis prosapia, etc. 1387
    CAP. XL.---Russos anno 1026 clade affectus fuisse, demonstratur. 1388
    CAP XLI.---A Misegone II paganos jam, aliosque Ecclesiae Latinae regique renitentes, defecisse. 1389
    CAP. XLII.---Uxor quaedam Juditha. Misegonis II genuisse videtur filium (primogenitum) Bolizlavum juniorem, paganorum sive Slavonico-Graecae Ecclesiae fautorem. 1392
    CAP. XLIII.---Misego II infelix, non quod imbellis erat, sed quod multos una undique hostes habebat. Regno expulsus Pragae misere monachus fuit. Subita valetudo et mors. 1393
    CAP. XLIV.---Rixa potest bis ex Polonia exsulasse et prior quidem cum filio Casimiro, posterior autem filium praecessisse. 1394
    CAP. XLV.---Bolizlavus junior paganis seu Graeco-Slavonicis innisus, ejecto fratre Casimiro, rex Polonorum fit; sed mox a Christianis Latinis occiditur. Polonia divisa; Christiani Latini Casimirum revocant, Graeci aut pagani breve per spatium Maslao utuntur rege. 1395
    CAP. XLVI.---Crudelitas Polonorum tunc temporis eadem, quae caeterorum populorum. Russi, Bohemi, Hungari, Dani, Normanni, Germani.---Origo vocis Sklave. 1396
    CAP. XLVII.---Cur Mathildis hunc librum ad Misegonem miserit. 1398

JOANNES SMERA POLOVECIUS.
    Notitia historica. 1405
    EPISTOLA AD WLADIMIRUM RUSSORUM REGEM. 1405
    FORMULES INÉDITES publiées d'après un manuscrit de la bibliothèque de Strasbourg, par M. Eugène de Rozière. 1407
    FORMULES INEDITES publiées d'après un manuscrit de la bibliothèque de Saint-Gall, par M. Eugène de Rozière. 1427




[Col. 1495] FINIS TOMI CENTESIMI QUINQUAGESIMI PRIMI.


