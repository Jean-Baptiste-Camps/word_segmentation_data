
PATROLOGIAE TOMUS LVI.

S. LEONIS MAGNI

TOMUS TERTIUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846


Volume front matter




Series title page


PATROLOGIAE CURSUS COMPLETUS.

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM, QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA . ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LVI.


S. LEONIS MAGNI



TOMUS TERTIUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846


Volume title page
SANCTI

LEONIS MAGNI

ROMANI PONTIFICIS

OPERA OMNIA,

POST PASCHASII QUESNELLI RECENSIONEM AD COMPLURES ET PRAESTANTISSIMOS MSS. CODICES AB ILLO NON CONSULTOS EXACTA, EMENDATA, ET INEDITIS AUCTA: PRAEFATIONIBUS, ADMONITIONIBUS ET ANNOTATIONIBUS ILLUSTRATA ACCEDUNT QUAECUMQUE IN QUESNELLIANA EDITIONE INVENIUNTUR EAQUE AD CRISIN REVOCANTUR: CURANTIBUS PETRO ET HIERONYMO FRATRIBUS BALLERINIIS, PRESBYTERIS VERONENSIBUS; MANUM AUTEM ULTIMAM ADHIBENTE J.-P, MIGNE, QUI SUPERADDIDIT EXERCITATIONES IN UNIVERSA OPERA S. LEONIS MAGNI AUCTORE PETRO THOMA CACCIARI.

TOMUS TERTIUS
ANTIQUISSIMA JURIS CANONICI MONUMENTA NECNON SERMONES INEDITOS, IN APPENDICIS VICEM AD S. LEONIS OPERA, CONTINENS.

PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.

Balleriniorum Disquisitiones de antiquis collectionibus et collectoribus canonum. 	Col. 11
Codex canonum ecclesiasticorum. 	353
Prisca canonum editio Latina. 	747
Antiquissima canonum Nieaenorum interpretatio latina. 	817
Vetus interpretatio latina canonum Nicaenorum, Sardicensium et Chalcedonensium. 	823
Documenta juris canonici veteris. 	863
Quesnelli Dissertationes in codicem canonum Ecclesiasticorum. 	899
S. Leonis Magni sermones inediti. 	1131





Main volume text




[AD OPERA S. LEONIS MAGNI APPENDIX.]




[Col. 0009]
LECTORI.

Cur editioni Operum S. Leonis papae appendicis nomine adjiciamus hunc tomum, qui praestantem et antiquissimam canonum collectionem aliaque vetusti juris canonici documenta continet, paucis exponendum est. Quesnellus in sua editione idcirco S. Leonis Operibus subjecit memoratam collectionem canonum, quia ipsam Romanae Ecclesiae codicem esse putavit, qui sub pontificibus Innocentio, Zosimo atque Leone usui fuisset, et multa ab ipsomet Leone inserta recepisset. Licet vero id omnino falsum hoc eodem tomo probaturi simus in observationibus ad dissertationem ipsius Quesnelli duodecimam, nihilo tamen minus ne quid huic nostrae editioni deesset, qua totam editionem Quesnellianam repetendam polliciti sumus, idem canonum codex recudendus fuit. Hac autem in re cum ejus editio ipsum codicem non omnino integrum nec identidem cum melioribus ac sincerioribus lectionibus exhibuerit, quid in ipso restituendo ac illustrando praestiterimus, ex praefatione eidem praefixa, et multo magis ex annotationibus ipsi subjectis palam fiet. Hac occasione cum in mss. codicibus et documentis vetustissimi juris canonici laborandum fuerit, plura deteximus quibus antiquum canonicum jus illustrari posset. Haec vero in publicum proferre utile et gratum futurum persensimus. Hinc priscam canonum editionem Latinam, quae cum in perrara Bibliotheca juris canonici, Gullielmi Voelli et Henrici Justelli opera, prodierit, vix cognita est, ad codicum fidem exactam, integram et emendatiorem addidimus. Alias praeterea vetustissimas Graecorum canonum versiones antea ineditas inserere, et selecta quaedam antiqui juris canonici documenta nondum impressa, vel non satis vulgata, subjicere constituimus.

Cum porro hisce de causis quamplura vetustarum collectionum, tum editarum tum ineditarum, manuscripta exemplaria evolverimus, e quibus antiquum jus canonicum pendet, tractatum lucubrandum et praemittendum censuimus de antiquis, tum editis tum ineditis, collectionibus et collectoribus canonum ad Gratianum usque. Hic autem tractatus quam late pateat, et quam multa contineat ad canones illustrandos, vel restituendos et ad vetus canonicum jus cognoscendum utilia, ex ipso capitum indice, quem mox appendemus, satis perspicies. (Hunc indicem ad voluminis calcem de more rejecimus.) Ita hic tomus antiqui juris canonici veluti corpus est, ac ex praemisso tractatu vetusti fontes ejusdem juris patebunt.

Dissertationes tandem Quesnelli in laudatam collectionem canonum in fine addendae, et notis ac observationibus ad crisim revocandae fuerunt. Haec praemonuisse sufficiat.




[Col. 0009]
AD EMINENTISSIMUM FORTUNATUM TAMBURINUM S. R. E. CARDINALEM PRAEFATIO.

Quantum ad veteris novique juris canonici scientiam conferant antiquae canonum collectiones, quae in manuscriptis exemplaribus continentur, norunt quicunque in jure canonico sunt apprime versati, ac tu praesertim noris, cardinalis eminentissime, qui inter sacra studia, in quibus vitam totam maxima cum laude traduxisti, jure canonico potissimum delectaris. Probe nimirum intelligis has collectiones illos esse fontes ex quibus vetusta canonum et pontificiarum constitutionum documenta prodierunt. Intelligis praeterea pluris esse aestimandum quid diversae, licet paucae, collectiones ferant, quam quid plurima unius collectionis exempla. Si quis enim centum, ex. gr., Dionysianae collectionis vetustos codices reperiret et evolveret, is nulla alia monumenta canonica nancisceretur, nisi quae Dionysius recepit; et in his ipsis (si librariorum excipiantur menda) miram fere lectionum consensionem deprehendens, nihil aliud disceret, nisi sic Dionysium legisse. Qui autem diversarum collectionum exempla consuluerit, alia atque alia identidem documenta inveniet; ac in documentis quae pluribus collectionibus communia sunt diversas lectiones nactus, plurimum se juvari sentiet, tum ut tutius emendet amanuensium sphalmata, tum ut ex omnibus optimas lectiones secernat ac praeferat.

Duae tantum collectiones olim prodierunt, Dionysio-Hadriana et Isidoriana. Cum ex hac postrema, quae, praeter multa spuria, in ipsis sinceris documentis non paucas, ut suo loco dicemus, liberiores lectiones et arbitrarias emendationes receperat, pleraque antiqua canonum ac decretalium documenta a Merlino primum edita fuerint, ea subinde in editiones conciliorum transierunt, ac proinde lectiones eorumdem documentorum minus exactae latius obtinuere. Juvit non modicum editio collectionis Dionysio-Hadrianae, quae post Merlinum impressa fuit. At praeterquam quod haec editio purum Dionysium non exhibet, permagnique interest scire, quid vulgaverit Dionysius, quidque Dionysio superadditum fuerit, aliae plures collectiones in manuscriptis codicibus exstant, quae vel ipso Dionysio antiquiores sunt, vel aliam certe a Dionysio originem habent. Unam [Col. 0011] ex his produxit Quesnellus: quam nobis hoc tomo integriorem et emendatiorem recudentibus, quantum praesidii attulerint aliarum antiquarum collectionum quas reperimus manuscripta exemplaria, ex notationibus in eamdem collectionem palam fiet. Posteriorum etiam collectionum, quarum auctores aliqua ex Dionysio sumpserunt, alia vero aliunde derivarunt, cognitio non inutilis erit. Immo earum quoque collectionum, quae antiquiorum abbreviationes continent, vel decreta Romanorum pontificum et conciliorum canones in libros ac titulos distributos repraesentant, rationem describere, et originem, si fieri possit, detegere, quantum utilitatis afferat, peritus quisque perspiciet. Ex horum enim omnium complexu cognoscere licebit quae exordia et quos progressus habuerit studium juris canonici; quid ex una collectione traductum fuerit in alias; quae fuerint apocryphorum initia; quid interpolatum obrepserit, quid corruptum, quid mutilum; et quandonam documenta in antiquis collectionibus integra in partes discindi ac per materias distribui coeperint: quod usui magis commodum jamdiu receptum obtinuit.

Hinc etsi multum debemus iis qui de vulgatis collectionibus disseruere, plurimum tamen illis obstringimur qui, antiqua tabularia excutientes, veterum manuscriptarum collectionum notitiam aliquam nobis dederunt. Quamplurium ejusmodi codicum, qui in Caesarea Vindebonensi bibliotheca abundant, descriptionem proferre meditabatur Petrus Lambecius, ut ipse testatur libro primo Commentariorum in eamdem bibliothecam, cap. 8, pag. 932. Indicato enim pervetusto ejusdem bibliothecae codice collectionis Hispanicae, addit: Multo autem prolixius et accuratius de eodem alias volente Deo, acturus sum in peculiari dissertatione de plus quam ducentis augustissimae bibliothecae Caesareae antiquis et bonae notae codicibus mss. partim Graecis, partim Latinis, quorum ope et beneficio historia conciliorum tam generalium quam provincialium non mediocriter potest locupletari. Idipsum quoad Romana exemplaria in mentem venerat Emanueli Schelestratio Vaticanae bibliothecae custodi, qui tertio Antiquitatum tomo edere volebat Opus synodicon de canonibus conciliorum, deque collectionibus canonum, et de pontificum decretis, in cujus appendice varias collectiones, ex mss. majori ex parte erutas, sese prolaturum in scheda post ejus mortem relicta et praefationi tomi secundi earumdem Antiquitatum inserta receperat. Omnium vero maxime hac in re laboravit Benedictini ordinis decus P. Petrus Coustantius, cujus praefatio in tomum primum Epistolarum Romanorum pontificum locupletissimam priscarum manuscriptarum collectionum, quas reperire potuit, descriptionem exhibet.

Dum vero nos hoc eodem consilio ejusmodi collectionum exempla in bibliothecis delitescentia sollicitius inquireremus, vetustissimos codices nacti sumus, in quibus partim ignotae collectiones fuerunt detectae, partim vero peculiares notitiae quantum ad collectiones jam vulgatas patuerunt. Hinc uberiorem de collectionibus canonum tum editis, tum ineditis, tractatum lucubrari posse perspeximus, qui huic tomo tertio praestantissimam collectionem aliaque veteris juris canonici documenta continenti non incongrue praefigeretur. Totus hic tractatus dividetur in partes quatuor. Prima aget de Graeco canonum codice, et de quibusdam particulis, seu canonibus, qui in eo aliquam difficultatem facessunt. Secunda versabitur circa antiquiores collectiones Latinas, quae vel Dionysio vetustiores sunt, vel a Dionysio non prodeunt: ubi inter caetera canonum Africanorum, qui pluribus difficultatibus involvuntur, exacta discussio atque distinctio exhibebitur. Tertia explicabit collectionem Dionysianam, et caeteras quae ex Dionysio aliqua documenta recepere, uti sunt Hadriana, Hispanica, et Isidoriana. Quarta disseret de antiquis abbreviationibus canonum, aliisque collectionibus Latinis, quae jus canonicum in libros ac titulos digesserunt.

Hac autem de re dum alter e nobis Romae tecum aliqua diceret, cardinalis eminentissime, totumque consilium nostrum, quod tunc vix conceptum fuerat, tibi aperiret, acriores addidisti stimulos ut perficeretur, eodemque reverso in patriam ipsi operi auxilium tuum, quod ubi opus esset pollicitus fueras, humanissime praestitisti. Hunc igitur qualemcunque tractatum tibi non ingratum futurum confidentes, ad te dirigendum credidimus, ut praecellentis hac in re studii et favoris tui, nostrique erga te grati animi atque observantiae perenne testimonium praebeat.




[Col. 0011]
BALLERINIORUM DISQUISITIONES. DE ANTIQUIS COLLECTIONIBUS ET COLLECTORIBUS CANONUM.



PARS PRIMA. DE GRAECIS CANONUM COLLECTIONIBUS.



[V] CAPUT PRIMUM. De Graeca canonum apostolorum collectione omnium antiquissima. Quaenam fuerit collectio Sabini Macedoniani episcopi Heracleensis. Prima Graeci codicis canonum expressa mentio in concilio Chalcedonensi. Codex canonum universae Ecclesiae a Christophoro Justello editus non fuit vetus Graecorum codex, nec universae Ecclesiae. De Graeca collectione Stephano Ephesiorum episcopo tributa.
[Col. 0011A]

[Col. 0012A] 1. Etsi instituti nostri sit de Latinis potissimum [Col. 0013A] antiquis canonum collectionibus agere, cum tamen Graecarum synodorum vetustissimi canones Latinitate donati in collectiones Latinas traducti fuerint, de Graeca eorumdem collectione, ex qua illos Latini interpretes deduxerunt, antea disserendum est. Cum vero praeter canones conciliorum Graecorum ad Latinos pervenerint etiam illi canones qui apostolorum nomine circumferuntur, de horum collectione omnium antiquissima, de qua plures late disseruerunt, non quaecunque dici possent, sed quae omitti non debent, ne quid huic tractatui deesse videatur, brevius perstringenda sunt. Certum est nullum corpus sine statis legibus regi atque consistere umquam posse. Hinc apostolos regendae Ecclesiae certas regulas seu canones praefixisse dubitari nequit. Has autem regulas, quas illi verbo tradiderunt Ecclesiis, subinde scripto fuisse collectas, et canonum apostolorum titulo praenotatas satis credibile est. Neque propterea credimus omnia quae in ipsis canonibus continentur apostolis referenda. Solent quippe ejusmodi opera, ut scite animadvertit [Col. 0013B] P. Coustantius (In praefatione ad tom. I epist. Rom. pontif., num. 51), licet variis incrementis augeantur, ejus nomen in epigraphe retinere quo primum auctore coepta vel constituta fuerunt. Cum vero quidam canones iisdem inserti errores praeferant manifestos, qui traditis apostolorum regulis ascribi nequeunt, plurimi ipsis facilem non praebuere consensum Dionysio teste (In epist. ad Stephanum), ac in celebri decreto de libris recipiendis, vel non recipiendis inter apocrypha jure censiti fuere: unde in praefatione collectionis Hispanicae scriptum fuit: Canones autem, qui dicuntur apostolorum, seu quia eosdem nec sedes apostolica recipit, nec sancti Patres illis consensum praebuerunt, pro eo quod ab haereticis sub nomine apostolorum compositi dignoscuntur, quamvis in eis quaedam inveniantur utilia, auctoritate tamen apostolica eorum gesta constat esse remota, et inter apocrypha deputata. Quae utilia sunt, apostolis convenire queunt.

[Col. 0013C] 2. Mensis Hyperberetaei nomen, quod legitur canone 38, hos canones non a Graecis Europaeis, nec ab Aegyptiis, qui mensibus alia nomina indiderant, sed ab Orientalibus, qui Syromacedonicis mensium nominibus utebantur, fuisse collectos et scriptos ostendit. Ante Nicaenam vero synodum hanc collectionem in iis Orientis regionibus compactam, in quibus rebaptizationis error obtinebat, non improbabiliter statuit Petrus de Marca, libro tertio Concordiae, cap. 2. [VI] Pleraque sane quae in iisdem canonibus decernuntur cum disciplina ecclesiastica secundi ac tertii saeculi congruunt, et nonnullas regulas quae ab Orientalibus quarti saeculi allegantur in illis canonibus tantum invenire licebit.

3. De antiquo usu horum canonum, seu hujus vetustissimae collectionis apud Graecos nemo ambigit. Vide Petrum de Marca, loco paulo ante memorato, et Gullielmum Beveregium in codice canonum Ecclesiae primitivae illustrato. De usu autem apud Latinos ante Dionysium Exiguum quaestio vertitur. Sunt enim [Col. 0013D] qui existimant a Patribus Latinis et a Romanis etiam pontificibus Dionysio antiquioribus canones apostolicos passim allegari regularum ecclesiasticarum nomine, quo etiam ornantur ab eodem Dionysio. Id Quesnellus palam asseruit dissert. 16, § 6. At Latinis usui non fuerunt nisi post versionem Dionysianam, quae prima, immo unica, interpretatio fuit (Vid. part. II, cap. 10, § 2, n. 12; et nostras observ. in dissert. 16 Quesnelli). Anterioris certe versionis, qua illi canones a Latinis adhiberi potuerint, nullum uspiam indicium est. Quod si quaedam regulae ab antiquis Latinis scriptoribus indicatae cum apostolicis canonibus concordant, nihil refert. Non paucae enim ejusmodi regulae, antequam canonum apostolorum titulo inscriptae Graeca lingua ederentur, ab ipsis apostolis verbo traditae fuerant, ac uti verbo traditae ab antiquioribus scriptoribus Latinis laudari potuerunt citius quam Graeci illi canones iisdem ante Dionysium [Col. 0014A] ignoti. Praeclare autem in hanc rem monuit Quesnellus, nota 8 in epist. 10 (Tom. II, col. 1324): Quemadmodum, inquit, ipsi apostolici canones ex consuetudinibus regulisque ab apostolis virisque apostolicis velut per manum traditis et acceptis conflati fuerant ab Orientalibus, ita certum est complures regulas ecclesiasticas in Romana Ecclesia viguisse primis temporibus, non aliunde acceptas quam ex consuetudine antiqua et ex traditione sanctorum apostolorum Petri et Pauli. Has porro cum aliquibus canonibus apostolicis convenire quis miretur, cum una esset omnium apostolorum fides, una plerumque disciplina ex unius magistri schola descendens: Hinc factum est ut quaedam constituta pontificum ex ipsis canonibus assumpta esse videantur, ut loquitur Dionysius Exiguus in praefatione canonum, cum potius ex communis traditionis fonte tam constituta fluerent quam canones apostolici. Quod porro subdit, se non gravate fateri S. Leonem in eadem epistola 10 unum canonem apostolicum respexisse, noluisse tamen apostolicos [Col. 0014B] canones nuncupare, ne dubiis et nondum receptis canonibus auctoritas inde accederet, conjectura est omnino infirma, immo incredibilis, nisi probetur versionem aliquam exstitisse ante Dionysium, qua iidem canones noti essent Latinis: quod tamen nondum probatum est, nec, ut credimus, probari unquam poterit. Neque obtrudatur Gelasii decretum de libris recipiendis, vel non recipiendis, quod tametsi editum ante interpretationem Dionysii, canones tamen apostolorum inter apocrypha referens, eos ipsi aliqua ratione cognitos astruit. Nam primo Gelasius hos canones, etsi inter Latinos nondum vulgatos, ita accensere potuit apocryphis, uti in eumdem catalogum retulit alia quaedam Graecorum opuscula, quae nondum Latine reddita fuerant. Dein satis probabile nobis est hanc ejus decreti particulam de canonibus apostolorum in plerisque atque potioribus Gelasiani decreti exemplaribus omissam, ad ea additamenta pertinere quae Hormisdam habent auctorem, [Col. 0014C] uti conjiciemus part. II, c. 11, § 5. Ipsa quidem verba Dionysii in epist. ad Stephanum episcopum Salonitanum, quibus (canonibus) quia plurimi consensum non praebuere facilem, hoc ipsum vestram noluimus ignorare sanctitatem, rem Latinis ignotam indicant: ac propterea quae sequuntur, quamvis postea quaedam constituta pontificum ex ipsis canonibus sumpta esse videantur, non de Romanis pontificibus aut Latinis episcopis, sed de Graecis intelligenda sunt, quorum constituta quaedam in pontificalibus, ut ibidem ait, conventibus edita, cum apostolicis canonibus conveniunt.

4. Haec Graeca eorumdem canonum collectio distincta fuisse videtur a codice canonum synodalium, qui postea lucubratus fuit: unde hi Graecarum synodorum canones in quibusdam mss. exemplaribus ea continua numerorum serie notabantur quae a Nicaenis ordiebatur, eo quod apostolorum canones, qui Nicaenis praemittendi erant, ab iisdem exemplaribus abessent. Hinc etiam Dionysius Exiguus, qui Graeco [Col. 0014D] hujus generis codice usus est, apostolicos canones [VII] ex alio codice sumpsit, cum eos Latine redditos suae versioni praefixit. Quinquaginta tantum apostolicos canones is in suo codice reperit, ac Latinitate donavit. Verum in aliis Graecis exemplaribus, quae adhibuerunt Joannes Scholasticus, et alii posteriores Graecarum collectionum auctores, octoginta quinque censebantur. Hunc autem auctiorem numerum perantiquum fuisse cognoscimus ex concilio CP. anni 394, ubi decernitur non licere in posterum, nec a tribus quidem, nedum a duobus, eum qui reus examinatur deponi, sed majoris synodi et provinciae episcoporum sententia, sicut apostolici definiere canones: quae definitio continetur in canone apostolorum 74 (Tom. II Concil. Venet. edit., col. 1380). Sed de hac primaeva Graeca collectione satis: de qua si quis plura desideret, conferat Beveregium loco laudato, ubi tribus libris de iisdem canonibus luculentissimo disserit.

[Col. 0015A] 5. Plura dicenda sunt de alia collectione Graeca, eorum scilicet canonum qui a synodis sanciti fuerunt. Hi enim potissimum in collectiones Latinas manarunt, praecipuamque portionem constituunt antiqui juris canonici. Primum Graecae collectionis compilatorem Petrus Pithoeus, in synopsi historica eorum qui canones collegerunt, profert Sabinum Heracleae in Thracia episcopum, quem Socrates, libro primo, cap. 8, testatur composuisse congestionem eorum quae per diversa concilia sacerdotum ex scripto prolata sunt. At hic Macedonianae sectae episcopus non canones catholicorum conciliorum, sed ea documenta collegit quae suo ingenio placebant, synodosque praesertim ab haereticis habitas suae collectioni inseruit: ac proinde haec de ipso scribit idem Socrates, lib. II, c. 17: Sabinus Macedonianae sectae episcopus in collectione synodorum, seu melius, ut notavit Valesius, gestorum synodalium (nam pro legendum credit , uti habetur lib. III, cap. 10 et 25, ac lib. IV, cap. 12) epistolas Julii neutiquam intexuit; [Col. 0015B] tam etsi eam minime praetermiserit quam episcopi Antiochiae collecti ad Julium scripsere. Verum Sabinus ita semper facere consuevit. Nam si quae forte synodales epistolae rorem consubstantialis aut reticent, aut omnino rejiciunt. eas studiose operi suo inserit; contrarias vero sciens et prudens silentio transilit. Hinc uberius egit de Seleuciensi concilio anni 359, ac de synodis Macedonianis, de Antiochena anni 363, ac de aliis similibus, ut idem Socrates prodidit (Lib. II, c. 15 et 39; lib. III, c. 10 et 25). E contra Nicaenis Patribus adeo detraxit, ut eos veluti rudes ac illitteratos traduxerit (Idem, lib I, c. 9). Hoc ergo Sabini opus inter codices sacrorum canonum de quibus in praesentiarum agimus compulandum non est.

6. Quod ad Graecam itaque canonum collectionem, sunt qui existimant ipsam jam inde a concilii Ephesini tempore indicari ea Graeca formula , canonum consequentia, quae in eadem synodo frequens legitur; eo quod in ejusmodi collectione [Col. 0015C] omnes diversorum conciliorum canones describerentur continuata et consequenti numerorum serie, quam Joannes Scholasticus , ordinem et consequentiam numerorum, in canonum codice exhibitum appellavit. Verum eam formulam in eodem concilio Ephesino alia omnino significatione usurpari ostendemus cap. 6, n. 3. Certiora et manifesta hujus Graecae collectionis testimonia praesto sunt ex concilio Chalcedonensi. In aliquot enim hujus actionibus non solum codicis canonum expressa fit mentio, verum etiam ex hujusmodi codice recitantur aliquot canones, et nonnulli etiam iis numeris distincti, qui continuatam numerorum seriem soli canonum collectioni congruentem demonstrant. Actione quarta: Aetius archidiaconus Constantinopolitanae sanctae et catholicae Ecclesiae dixit: Regula est haec CUM ALIIS posita a sanctis Patribus . . . . et ex codice relegit haec: De clericis et monachis qui semetipsos a communione suspendunt. Si presbyter aut diaconus, suum contemnens episcopum, etc. Omnes reverendissimi episcopi [Col. 0015D] clamaverunt: Haec juxta regula, haec regula Patrum. (T. IV Concil. Ven. ed., col. 1418, d.) Est autem canon quintus concilii Antiocheni. In actione de Caroso et Dorotheo designantur canonum numeri. Sancta synodus dixit: Sacri Patrum canones legantur, et commentariis inserantur. Sumptoque libro Aetius archidiaconus et primicerius magnae Ecclesiae legit: Canon 83: Si quis episcopus, etc. Canon 84: Si quis presbyter aut diaconus, etc. (Ibid., col. 1427, e.) Sunt duo canones Antiocheni quartus et quintus, qui in codice descripti post canones Nicaenos 20, Ancyranos 25, Neocaerasienses 14, [VIII] et Gangrenses 20, ex continuata numerorum serie a Nicaenis incepta erant canones 83 et 84. Similiter actione undecima duo alii canones Antiocheni 16 et 17, cum numeris 95 et 96, propriis ejusdem codicis recitantur. Stephanus reverendissimus episcopus Ephesi dixit: Supplico ut canones relegantur . . . . Gloriosissimi judices dixerunt: Relegantur [Col. 0016A] hi canones. Leontius reverendissimus episcopus Magnesiae ex codice relegit: Regula 95: Si quis episcopus vacans, etc. (Ib., col. 1610, d), ut in Antiocheno can. 16. Et mox: Idem reverendissimus Leontius episcopus ex eodem codice legit: Regula 96: Si quis episcopus ordinationem, etc., ut in Antiocheno can. 17. Notandum videtur hos canones non appellari Antiochenos, sed codicis numero tantum distingui, quod hunc codicem et hanc allegandi methodum jamdiu obtinentem et cunctis exploratam declarat. Sic etiam episcopi provinciae Pisidiae in epistola synodica ad Leonem augustum, quae inserta est codici encyclio, laudatum Antiochenum canonem quartum ex simili codice numero 83 allegarunt. Eos . . . . extraneos esse a Dei Ecclesia judicamus, secundum consequentiam regularem, nulla eis venia, nec spe restitutionis ullo modo remanente, sicut tertia et octogesima regula de talibus aperte decernit, cujus initium est: Si quis episcopus a synodo depositus, etc. (Tom. IV Concil. Ven. ed., col. 1877, c.). Dionysius Exiguus paulo [Col. 0016B] dissimilem Graecum codicem canonum habuit, quem cum Latinitate donavit, tum vero exactius descripsit in epistola ad Stephanum Salonitanum suae versioni praefixa his verbis: Regulas Nicaenae synodi et deinceps omnium conciliorum, sive quae ante eam, sive quae postmodum facta sunt, usque ad synodum centum quinquaginta pontificum, qui apud Constantinopolim convenerunt, sub ORDINE NUMERORUM, id est A PRIMO CAPITE USQUE AD CENTESIMUM SEXAGESIMUM QUINTUM, SICUT HABETUR IN GRAECA AUCTORITATE digessimus. Graecus itaque codex, quem Dionysius interpretatus est, complectebatur canones Nicaenos, Ancyranos, Neocaesarienses, Gangrenses, Antiochenos, Laodicenses, et Constantinopolitanos; atque omnes hos canones continuata numerorum serie signalos praeferens, numerum producebat usque ad centesimum sexagesimum quintum. Hunc autem codicem paulo dissimilem diximus ab eo qui in Chalcedonensi cum continuatione numerorum lectus fuit, numeri enim apud Dionysium [Col. 0016C] uno decrescunt. Idem sane Dionysius in epistola prima paschali canonem primum concilii Antiocheni juxta codicis sui seriem sic allegavit: In sanctis canonibus sub titulo 79, qui primus est Antiocheni concilii, his verbis invenitur expressum: Omnes qui ausi fuerint dissolvere, etc. Hic primus canon Antiochenus, qui in ipsius Dionysii codice erat 79, ex computatione numerorum quibus Antiocheni canones in Chalcedonensi concilio allegantur, in exemplo a Patribus Chalcedonensibus adhibito canon erat octogesimus. Num vero omnes antiqui Graeci codices hac continua numerorum serie notarentur, ut plerique existimant, discutiemus capite 6, n. 3 et seqq.

7. Christophorus Justellus codicem canonum Ecclesiae universae, quem Parisiis edidit anno 1610, eum veterem Graecum codicem esse praetulit, qui in synodo Chalcedonensi lectus fuit, quique apud universam tum Orientalem, tum Occidentalem Ecclesiam ante ipsum Chalcedonense concilium auctoritatem obtinuit. Continet hic codex canones synodorum Nicaenae, [Col. 0016D] Ancyranae, Neocaesariensis, Gangrensis, Antiochenae, Laodicensis, Constantinopolitanae, Ephesinae, et Chalcedonensis continua numerorum serie distributos usque ad numerum 207. Apposuit quidem ille canonibus hos numeros ita, ut numeris in Chalcedonensi indicatis responderent. At nullum codicem antiquum habuit, qui hanc collectionem, uti ab ipso est edita, contineret. Graecum textum sumpsit ex posteriorum Graecarum collectionum libris, sive editis, sive manuscriptis; unde in ipso ejus titulo haec leguntur: Christophorus Justellus primum restituit; ex Graecis codicibus editis et mss. collegit et emendavit. Sed tota collectio, ac numerorum distributio, nulli codici vetusto innixa, ab ejus ingenio compacta fuit. Id satis aperte fatetur in epistola ad Jacobum Leschaserium editioni praefixa, ubi postquam scripsit: Omnibus quas reperire potui Graecis Latinisque editis et manu exaratis canonum collectionibus collatis et inter [Col. 0017A] se comparatis, nullam inveni illa antiquiorem cui jam inde [IX] ab initio titulus fuit, Codex seu Corpus canonum, quam Latinam ex Dionysii Exigui interpretatione etiamnum habemus: addit se, ut hanc pristinae luci restitueret, non solum Latinam, sed et Graecam, cogitasse primum Graecum textum ex editione Tilii producere, et ad mss. codices emendare. At cum deprehendisset hanc editionem Tilii continere multa quae non erant in antiquiori Graeca collectione, qua usus est Dionysius Exiguus, eam tandem hujus restitutionis rationem antea incompertam se tenuisse affirmat, quam laudatus Leschaserius indicaverat in Consultatione anni 1607, cujus fragmentum idem Justellus inseruit. Ratio autem ab hoc indicata eo paucis refertur, ut in codice describantur canones earum synodorum quas Dionysius in suo Graeco codice reperit, et eodem ordine ita referantur, continuata nec interrupta numerorum serie, ut numeri in Chalcedonensi designati iisdem canonibus plane congruant. Qui autem hanc methodum in suo codice compingendo secutus [Col. 0017B] est, nullum profecto exemplum cum hac sua collectione invenit; sed tum editis, tum mss. Graecis collectionibus in subsidium ascitis, eum quem antiquum et primitivum universae Ecclesiae codicem credidit suo marte composuit atque emendavit. Hinc in notis solos codices Zonarae et Balsamonis, ac Tilii editionem lectionum causa laudavit.

8. Neque reponas eumdem Justellum in praefatione scribere: Stephani episcopi Ephesini exstat canonum collectio nondum edita, quae omnino convenit cum veteri codice Ecclesiae universae, canonesque conciliorum Nicaeni, Ancyrani, Neocaesariensis, Gangrensis, Antiocheni, Laodicensis, et Constantinopolitani eadem serie et ordine exhibet, quibus ipse Ephesinos addidit. Hic Stephanus Ephesiorum episcopus ille esse creditur, qui pseudo-Ephesini concilii et Chalcedonensis tempore vixit. Huic ergo vetustissimo exemplo Justellianus codex innititur. Cui argumento antequam respondemus, error detegendus est Gullielmi Voelli, et [Col. 0017C] Henrici Justelli in praefatione ad Bibliothecam juris canonici Parisiis impressam anno 1661, ubi de codice Ecclesiae universae scribunt: Collectis autem fuit paulo post concilium Constantinopolitanum I, sub Theodosio Magno a Stephano quodam Ephesino episcopo, ut praeferebat olim vetus Palatinae codex, quem vidit Justellus, ut refert Petrus de Marca archiepiscopus Tolosanus. Hic quidem archiepiscopus, lib. III Concordiae, c. 3, n. 4, affirmavit veterum conciliorum canones 165 in unum corpus collectos episcopi alicujus industria, FORTASSE Stephani Ephesini, ut praeferebat vetus codex ms. in bibliotheca Palatina, quemadmodum accepi a viro fide dignissimo atque integerrimo; et in margine Christophorus Justellus nominatur. Non absolute, sed suspicative loquitur, ut innuit particula fortasse; nec ejusmodi collectionem ad Theodosii Magni aetatem evehit. Christophori vero Justelli verba, quae paulo ante recitavimus, cum manifestum Voelli ac Henrici Justelli errorem, tum vero allucinationem aliquam Petri de Marca in intelligendo ac referendo ipsius [Col. 0017D] Christophori testimonio apertissime astruunt. Neque enim is Stephanum Ephesinum auctorem prodidit totius collectionis Theodosio Magno imperante; sed solam additionem canonum Ephesinorum, post Ephesinam utique synodum, eidem attribuit; idque ipsum particula forte quasi certus anterioribus verbis expressit. Cui antiquo codici, inquit, postea adjecti sunt concilii Ephesini III oecumenici octo canones, FORTE a Stephano Ephesino cujus exstat canonum collectio nondum edita, etc., ut supra prosequitur. Ubi autem exstaret haec nondum impressa collectio, in prima editione anni 1610 non prodidit. At in secunda anni 1661 his ejus verbis praelationi insertis exprimitur: Haec vero in bibliotheca Palatina apud haeredes Gelharti Ermenhorstii Hamburgi asservatur, a quibus huc usque nancisci non potuimus. Si hunc codicem nancisci non potuit, eo procul dubio in editione usus non fuit. Cum ipsum codicem fortassis olim vidisset, eum subinde [Col. 0018A] memoria repetenti idem suae collectioni similis videri potuit. Ne quid vero dubitationis circa hunc Palatinum codicem supersit, Joannis Alberti Fabricii verba hic appendenda sunt ex tomo XI Bibliothecae Graecae, n. 10, pag. 26: In bibliotheca Caesarea aliquot reperiuntur canonum collectiones adhuc ineditae, ut quam Lambecius, III, pag. 66, memorat Stephani Ephesii, quae fuit quoque in Palatina cod. 33. canonesque apostolorum conciliique [X] Nicaeni et Ancyrani complectitur. Vide Friderici Sylburgii catalogum manuscriptorum bibliothecae Palatinae pag. 14, ubi Stephanus ille Ephesinus appellatur episcopus. Fridericus Sylburgius, qui catalogum edidit codicum Palatinorum, aliam in his collectionem non praetulit Stephani Ephesini nomine inscriptam, nisi quae non integros conciliorum canones, sed canonum synopsim continebat. Hae canonum synopses posterioris aetatis fuere: et siquidem synopsi laudatae canones Ephesini fuere adjecti, id (ut postea dicemus) serius multo post Chalcedonensem synodum factum fuit; ac propterea [Col. 0018B] si Stephanus Ephesinus hujus collectionis seu synopsis auctor credatur, non fuit ille Stephanus episcopus qui Chalcedonensis concilii aevo memoratur, sed alius posterior, qui in ms. bibliothecae Caesareae episcopi titulo caret.

9. Sed ut redeamus ad codicem canonum quem Christophorus Justellus edidit, hunc non esse illam veterem collectionem in Chalcedonensi allegatam, cujus codicem Dionysius Exiguus adhibuisse creditur, nonnulla argumenta plane demonstrant. Graecos quidem vetustiores canonum codices, ex quibus duae antiquiores interpretationes Isidoriana et Prisca deductae fuerunt, una cum Nicaenis canonibus praetulisse etiam symbolum, nec non subscriptiones, seu catalogum Patrum Nicaenorum, eaedem versiones testantur. Praeterea una cum canonibus Gangrensibus descriptam in illis mss. fuisse epistolam ipsius concilii, Antiochenos item relatos fuisse cum synodicis litteris et cum episcoporum nominibus, et Constantinopolitanos [Col. 0018C] non caruisse subscriptionibus episcoporum, non solum ex laudatis versionibus, sed etiam ex ipso Graeco textu liquet. Haec autem omnia Justelli editio praeterit. Etsi vero Dionysiana interpretatio his omnibus pariter caret, infirma tamen est haec Justelliani Graeci codicis defensio, qui dum universae Ecclesiae codicem praefert, ad Dionysii versionem exactus, ab illis vetustioribus Graecis codicibus abest, ex quibus antiquiores illae versiones sumptae fuerunt. Quid quod neque cum Dionysiana plane concordat? In interpretatione enim Dionysii non minus quam in Isidoriana et Prisca, ac in ipso Graeco textu canonibus Ancyranis, Neocaesariensibus, atque Gangrensibus annotationes quaedam praemittuntur, quibus duae priores synodi anteriores Nicaena, tertia vero synodus posterior traditur. Has in Justelliano codice frustra requires.

10. Hic porro alia addit, quae in antiquo Graeco codice non exstabant. Canonibus quatuor synodi Constantinopolitanae anni 381 Justellus tres alios adjecit. [Col. 0018D] Hi utique non erant in veteri Graeco codice, cum nec in Dionysiana, nec in aliis antiquis versionibus inveniantur. Certe canon septimus ad eamdem Constantinopolitanam synodum nequaquam pertinet: unde nec apud Joannem Scholasticum, qui canones quintum et sextum licet addititios recepit, hic septimus legitur. Serius multo hic conditus, nedum adjectus fuit. Quintus autem et sextus canones forte constituti fuerunt in alia Constantinopolitana synodo subsequentis anni 382. Hac vero secunda synodo ob idem nomen urbis et ob temporis propinquitatem cum priori confusa, facili allucinatione alterius canones cum canonibus alterius confusi et copulati fuerunt. Ephesinos canones nulla versio praefert, sicut nec praeferebat Graecus codex Dionysii Exigui. Neque haec synodus proprie simul condidit octo illos canones, quos Justelli editio exhibet; sed ex diversis ejus actionibus hinc et hinc excerpti fuere. Id posteriori tantum tempore factum fuit. Antiquior, quod [Col. 0019A] sciamus, Graeca collectio, in qua hi Ephesini canones cum caeteris recenserentur, erat in eo codice, quo post medium sextum saeculum Joannes Scholasticus usus est, et exinde illi in posteriores Graecas collectiones transierunt. Idem Justellus in notis ad hos canones, pag. 91, posteriores fontes indicans ex quibus eosdem hausit, ait: Hi octo concilii Ephesini canones exstant in codice Tilii, et in codicibus mss. Balsamonis et Zonarae, et in Actis concilii Ephesini, tom. I Concil. oecum. Romae edit. an. 1608; sex scilicet priores, pag. 499; duo vero posteriores, pag. 492 et 497. Canonibus Chalcedonensibus, qui in veteri Graeco codice, et in ejusdem antiquis versionibus, ac etiam in Dionysiana sunt tantum 27, Justellus duos alios addidit, quos soli posteriores Graeci codices recepere. Laudatus Joannes Scholasticus, etsi saeculo sexto vixit, solos 27 canones refert. Quis igitur hunc Justelli codicem, qui alia antiqui [XI] codicis praeterit, alia addit, pro veteri Germano codice canonum [Col. 0019B] habere potest?

11. Multo autem minus inscribendus erat Codex universae Ecclesiae, ac si ante concilium Chalcedonense non tam apud Orientalem quam apud Occidentalem Ecclesiam auctoritatem obtinuisset. Nullos alios canones Romana et Occidentalis Ecclesia per haec tempora receperat, nisi Nicaenos et Nicaenorum nomine Sardicenses, ut probabimus part. II, c. 1. Quantum Antiochenos canones reprobaverit Innocentius I, epist. 7, ad clerum Constantinopolitanum, quantum item Constantinopolitanis canonibus Graeco codici insertis Leo Magnus restiterit, quos suo quoque aevo non receptos testatur S. Gregorius, lib. VII, epist. 34, ad Eulogium, omnibus notum est. Quomodo igitur universae, ac proinde etiam Occidentalis et Romanae Ecclesiae codex affirmari poterat ille a Justello vulgatus, qui canones tunc repudiatos continet, et Sardicensibus ab ea potissimum susceptis caret? Frustra vero Justellus sese Leonis ipsius auctoritate fulciri studet, cum pag. 16 indicat ejus verba ex epist. 44 [Col. 0019C] suo et Romanae synodi nomine scripta ad imperatorem Theodosium, quibus petiit ut is juberet generalem synodum celebrari, quam post appellationem a Flaviano interpositam necessario postulari canonum, inquit, Nicaeae habitorum decreta testantur . . . . . quae subter annexa sunt: ubi subter annexorum voce intelligi par est, ait Justellus, canones conciliorum qui a Nicaeno ad Constantinopolitanum numerorum serie in unum collecti, in veteri codice canonum reperiuntur. Fallitur, et adeo evidenter fallitur, ut Leo his verbis solos canones Sardicenses respiciat qui in Justelliano codice desiderantur; unde Sardicensis canon, de appellationibus decernens, huic quidem epistolae in vulgato Graeco subjicitur. Confer quae in hanc rem diximus in admonitione praemissa epistolae 43, n. 8 et annot. 18, Col. 831, not. c, in epist. 44. P. Coustantius, qui Justelliani codicis inscriptionem pariter rejicit, in praefatione tom. I Epist. Romanorum pontificium, num. 58, scribit: Videtur ergo melius accuratiusque [Col. 0019D] inscribi posse Justelliana collectio: Canonum codex, qualis in Ecclesia Graeca medio saeculo VI obtinebat. Nimium adversario concessit. Etenim ex Joanne Scholastico, qui medio quidem sexto saeculo floruit, Sardicenses canones continebat Graecus codex, nec non canones apostolorum qui a Justelliano excluduntur; et e contra nondum in eum illati erant septimus canon Constantinopolitanus, et duo ultimi Chalcedonenses, qui apud Justellum leguntur.



CAPUT II. Antiquus canonum codex apud Graecos quinam initio fuerit, et quomodo subinde auctus.

1. Cum numeri quatuor Antiochenis canonibus ascripti in codice canonum, qui lectus fuit in concilio Chalcedonensi, fere congruant cum numeris in suo Graeco codice inventis a Dionysio Exiguo (fere scripsimus, eo quod numeri in Chalcedonensi memorati [Col. 0020A] Dionysianos unitate excedunt), communis praesumptio invaluit Graecum codicem canonum in ea synodo adhibitum similem fuisse codici ejusdem Dionysii, in quo sub numeris, seu titulis, 165 continebantur canones 20 Nicaeni, 24 Ancyrani, 14 Neocaesarienses, Gangrenses 20, Antiocheni 25, Laodiceni 59 et Constantinopolitani 3. Hanc quoque fuisse putant primam Graecam canonum collectionem, quae post Constantinopolitanum concilium hoc ordine et numero canonum compacta fuerit. Id vero nobis non ita videtur certum, ut plerique existimant. Ut autem hac in re ad vetustissimum tempus pertinente lumen aliquod effulgeat, deficientibus Graecis hujus aevi exemplaribus, ad veteres interpretationes Latinas anteriores Dionysio quae ex antiquissimis Graecis canonum codicibus traductae fuerunt confugiendum est, nec non ad alias pervetustas collectiones Latinas, quae ex interpretationibus Dionysiana anterioribus Graecarum synodorum canones derivarunt.

2. Duas autem horum canonum versiones habemus [Col. 0020B] antiquiores Dionysio: Priscam, quam Justellus vulgavit, nos autem integriorem et emendatiorem hoc [XII] tomo recudemus; et eam quae, ab Isidoro recepta ex collectione Hispanica, Isidoriana vocari solet, non quod Isidorum habeat auctorem, sed quia cum Isidori collectione primum edita fuit. Prisca versio uti a Justello est typis impressa, hunc ordinem praefert. Canones exhibet Ancyranos 24, Neocaesarienses 14, Nicaenos 21, quibus ex nostris codicibus addemus totidem Sardicenses apud Justellum mutilos, Gangrenses 20, Antiochenos 24, Chalcedonenses 27, et quatuor Constantinopolitanos, adjecto sine numero alio canone Chalcedonensi de primatu Ecclesiae Constantinopolitanae, qui conficiunt canones 165, seu (si computetur etiam canon Chalcedonensis Constantinopolitanis subjectus) canones 166. Isidoriana autem versio omnes canones, etiam Chalcedonenses 27, profert, qui apud Dionysium leguntur. Antiquae collectiones Latinae, quas deinceps singillatim describemus, [Col. 0020C] non ex una tantum versione Graecos canones receperunt, sed alios ex Isidoriana, alios ex Prisca.

3. His praemissis duo potissimum in versione prisca animadversionem merentur. Primo in ea desunt canones Laodiceni. Neque id peculiari defectui ejus codicis quem Justellus invenit tribuendum est. Desunt enim pariter in duabus vetustissimis collectionibus, quae ex aliis antiquissimis manuscriptis priscae interpretationis aliquot alios Graecorum conciliorum canones susceperunt, nimirum in collectione Vat. Reginae 1997, et in alia quae exhibetur in duobus mss. Lucano 88 et Colbertino 784. Auctor alius vetustissimae collectionis contentae in codicibus Barberino 2888 et Vaticano 1342, qui ex eadem prisca versione profecit, cum in ea non reperisset canones Laodicenos, ipsos ex Isidoriana sumpsit. Haec manifestum nobis efficiunt hos canones ab origine defuisse, non minus in prisca versione quam in codice Graeco ex quo hujus versionis auctor Graecorum canonum Latinam [Col. 0020D] interpretationem lucubravit; alias Laodicenos aeque ac caeteros Latinitate donasset. Laodiceni ergo canones Graecae collectioni non statim ab initio inserti, sed posterius additi fuerunt. Secundo canones Constantinopolitani in eadem prisca versione post Chalcedonenses recensentur, eodemque ordine describuntur in tribus aliis diversis et antiquissimis collectionibus manuscriptis paulo ante memoratis, Vat. Reginae 1997; Lucano-Colbertina et Vat. Barberina, quae horum conciliorum canones ex prisca versione recepere. Hoc ergo inverso ordine canones Constantinopolitani Chalcedonensibus subjiciebantur etiam in eo Graeco codice quem ejusdem versionis auctor adhibuit. Constantinopolitani igitur concilii canones, uti leguntur in prisca, post Chalcedonense adjecti fuere: idque adeo est evidens, ut inter canones ejusdem synodi Constantinopolitanae accenseatur etiam canon Chalcedonensis de primatu Ecclesiae Constantinopolitanae, ac trium legatorum Romani pontificis [Col. 0021A] subscriptiones iisdem canonibus subjiciantur, quae non ad Constantinopolitanam, sed ad Chalcedonensem synodum pertinent, ut ex ipsius priscae versionis editione huic tomo inserta palam fiet (Vid. infr., col. 555). Cuicunque autem hoc Constantinopolitanorum canonum additamentum tribuendum putes, sive auctori ipsius versionis, qui, hos canones in sua Graeca collectione non inveniens, aliunde traduxerit, sive ipsi Graecae canonum collectioni, quam ille adhibuit (quod nobis probabilius est, ex iis quae dicentur nota 5 in eosdem canones hujus versionis), semper verum erit eos ab initio defuisse in collectione Graeca; alias in nullo hujus collectionis exemplo defuissent, nec post Chalcedonenses fuissent adjiciendi in quopiam ms. Graeco, sive in prisca versione. Hinc fortassis Lucentius apostolicae sedis legatus, in concilio Chalcedonensi, actione 16 de Constantinopolitanis canonibus dixit: In synodicis canonibus non habentur (Tom. IV Conc. Ven, ed., col. 1747), quia scilicet in vulgata collectione et codice canonum deerant. Primaevus [Col. 0021B] itaque Graecus codex canonum et Laodicenis canonibus, et Constantinopolitanis carebat. Id non modicum confirmat vetustissima Breviatio canonum, quae invenitur in duobus mss., Veronensi 59 et Lucano 88. Hujus enim auctor, qui ex diversis antiquioribus canonum codicibus excerpta quaedam compendio exhibuit, n. 2, abbreviationem proferens canonum Graecorum, quos continuata numerorum serie distribuit in numeros 91, post relatos canones Nicaenos, Sardicenses, Ancyranos, Neocaesarienses, et Gangrenses in Antiochenis desinit. Nonne id indicio est eum Latinum codicem ex quo [XIII] abbreviationes ejusdem numeri secundi fuerunt excerptae a Graeco canonum exemplo derivare, quod ultra Antiochenos canones haudquaquam progrediens, nec Laodicenos, nec Constantinopolitanos praeferebat? Si autem in prima collectionis Graecae origine defuere Laodiceni et Constantinopolitani canones; non fuit ergo haec collectio ab initio qualem Dionysius Exiguus [Col. 0021C] in suo codice eum iisdem invenit ac Latine reddidit.

4. Quod si in versione Isidoriana, quae forsitan antiquior est interpretatione prisca, tum Laodiceni, tum Constantinopolitani canones nunc leguntur; non tamen exinde sequitur eos semper in primo ejusdem versionis exemplo exstitisse. Suspicamur autem hoc exemplum ab origine utrisque caruisse, eosdemque canones posteriori additamento deputandos. Caruit enim olim profecto haec versio canonibus Chalcedonensibus, uti colligere licet ex Ferrando, qui cum Graecos canones ex Isidoriana versione in suum Breviarium retulit, ut suo loco ostendemus Chalcedonenses non alia de causa praeterivit, nisi quia in suo ejusdem versionis exemplo eos non invenit. Idipsum deprehenditur in perantiqua collectione Corbeiensi, quae iisdem canonibus Chalcedonensibus caret; eo quod in codice versionis Isidorianae, unde aliarum synodorum Graecarum canones recepit, illos ejusdem collectionis auctor minime reperit. Eadem de causa auctor [Col. 0021D] collectionis Quesnellianae hoc tomo recusae, qui omnes alios Graecos canones ex Isidoriano fonte derivavit, solos Chalcedonenses ex prisca suscepit. Sicut ergo canones Chalcedonenses Isidorianae interpretationi postea adjecti fuerunt, ita et Laodicenos et Constantinopolitanos eidem aliquando posterius accessisse nobis credibile est. Aliud hujus rei non leve indicium suppetit ex antiqua collectione Latina quae in memoratis codd. Lucano et Colbertino legitur. Hujus enim auctor, qui priorum conciliorum canones sumpsit ex Isidoriana versione, Constantinopolitanos et Chalcedonenses addidit ex prisca, ea ut videtur de causa, quia istos Isidorianae versionis exemplum, quod adhibuit, nequaquam proferebat; Laodicenos autem plane omisit, quod hos nec in prisca invenit, nec in suo Isidorianae versionis exemplo.

5. Cum porro in hac Latina collectione codicum Lucani et Colbertini Antiocheni quoque canones referantur ex versione prisca, non vero ex Isidoriana, [Col. 0022A] ex qua quatuor anteriorum synodorum canones descripti fuere, suspicio exoritur Antiochenos etiam canones in exemplo primaevo interpretationis Isidorianae defuisse; ac propterea auctor laudatae collectionis eos in suo Isidorianae versionis exemplo non inveniens, ex prisca describere coactus fuit. Id si probabile judicetur, dicendum erit Graecam collectionem ab initio solos canones Nicaenos, Ancyranos, Neocaesarienses, atque Gangrenses praetulisse, et ex hoc primo Graeci codicis exemplo primum Isidorianae versionis auctorem eosdem tantummodo canones Latinitate donasse, qui in memoratam collectionem Lucano-Colbertinam insimul transiere. Enimvero soli canones eorumdem quatuor conciliorum peculiaribus chronicis annotationibus in omnibus Latinis diversae originis interpretationibus, et apud ipsum Joannem Scholasticum, ac in mss. Graecis Tilii ita distinguuntur, ut Ancyrani et Neocaesarienses, licet post Nicaenos descripti, Nicaenis esse anteriores, Gangrenses vero iisdem Nicaenis posteriores tradantur. Hae autem [Col. 0022B] peculiares annotationes distinctum veterem harum synodorum et canonum collectorem indicare videntur, qui si aliorum quoque conciliorum canones collegisset, aliquam similem annotationem non videtur fuisse omissurus. In hac autem sententia caeterarum synodorum canones, qui post Gangrenses in codice Graeco leguntur, posterius additi dicendi sunt. Id sane manifestius fiet, si Gangrenses canones inter annum 362 ac 370 editi fuerint; quod quidem multo probabilius esse probaturi sumus cap. 4, § 1. Si enim primus Graecae collectionis auctor Antiochenos canones collegisset cum caeteris, hos procul dubio, uti anteriores, Gangrensibus praeposuisset. Ea igitur sola de causa illi istis inveniuntur postpositi, quia non a primo auctore descripti fuerunt in codice canonum, sed posteriori additamento accesserunt.

6. Hic autem conjecturam quoque proferre liceat de primo hujus collectionis auctore. Observamus tres synodos Ancyranam, Neocaesariensem atque Gangrensem [Col. 0022C] ad dioecesim Ponticam pertinuisse. Galatia enim, in qua Ancyra exstitit, non minus quam Pontus in quo Neocaesarea, et Paphlagonia in qua [XIV] Gangres, dioecesi Ponti ascribitur non solum in notitia a Scipione Maffeio edita, quae sub Theodosio I scripta fuit, verum etiam in notitia dignitatum. Hinc Theodosii lex a Sozomeno allegata Helladio episcopo Caesareae Ponti totam regionem tribuit a Bithynia ad Armeniam usque. Igitur probabile nobis est primum Graeci codicis auctorem fuisse aliquem studiosum dioecesis Ponti, qui idcirco praeter Nicaenam generalem synodum ubique celebrem, ex synodis particularibus solos canones trium celebriorum conciliorum suae dioecesis praesto habuit, atque in codicem retulit. Is autem cum generali concilio Nicaeno primum locum ob reverentiam tribuendum crediderit, ne hinc error chronologicus lectoribus fortassis subreperet, eas annotationes caeteris praefixit, quibus Ancyranam et Neocaesariensem synodos Nicaena anteriores, Gangrensem [Col. 0022D] vero posteriorem esse quisque intelligeret. Ex hac porro primaeva collectione cum plura exempla descripta fuissent (quorum unum primo Isidorianae versionis auctori prae oculis fuisse suspicati sumus), alius subinde forsitan ex dioecesi Orientis Antiochenos canones adjecit, quos etsi anteriores Gangrensibus, ne primaevi codicis ordinem perturbaret, vel ne totum codicem transcriberet, post Gangrenses descripsit. Hi certe canones in Graeco codice canonum continebantur ante saeculum V, quippe qui ex eodem, ut videtur, codice contra S. Joannem Chrysostomum objecti fuerunt ab ejus inimicis, sicuti et postea ab Orientalibus obtrusi sunt adversus S. Cyrillum. Inscriptio quidem erronea iisdem canonibus praefixa, in encaeniis, de qua dicemus cap. 4, § 2, si in iis Graeco codici inserendis apposita fuit, horum canonum additamentum serius factum indicat, cum hujus synodi tempus et occasio ignorari facile potuit, Confer quae laudato capite disserentur

[Col. 0023A] 7. De canonibus Sardicensibus quid sentiendum sit quantum ad Graecam collectionem, explicabimus cap. 6. Porro in aliquo codice, qui Antiochenorum canonum additamentum receperat, canones Chalcedonenses et Constantinopolitani adjecti fuerunt. Hujus generis fuit ille codex, ex quo prisca versio sumpta fuit. Aliis vero codicibus post Antiochenos ex ordine additi primum canones Laodiceni, dein Constantinopolitani: cujusmodi fuit Graecus codex, unde Dionysii Exigui interpretatio manavit, cui ipse Chalcedonensium versionem aliunde subtexuit. In aliis autem mss. exemplaribus et Laodiceni, et Constantinopolitani, et Chalcedonenses canones subinde annexi, quorum interpretatio Isidorianae aliquando accessit. Sub medium saeculum VI additi suo loco Ephesini canones in solis Graecis exemplis, qui nunquam inserti fuerunt antiquis interpretationibus Latinis. Hi cum caeteris canonibus inventi sunt in Graecis codicibus, qui praesto fuerunt Joanni Scholastico, aliisque nonnullis ante ipsum, quorum collectiones in sexaginta titulos [Col. 0023B] distributas, quae desiderantur, in praefatione commemorat. Canones enim hisce collectionibus inserti, ex decem synodis sumpti dicuntur, inter quas sane comprehenditur synodus Ephesina, cujus quidem canones idem Joannes suae collectioni in quinquaginta titulos distinctae inspersit. Canones apostolorum quinquaginta tantum Dionysius in suo Graeco codice reperisse videtur, cum totidem tantum suae Latinae versioni praemiserit. At in aliis Graecis exemplaribus a Joanne Scholastico laudatis amplior eorum numerus inventus fuit, nimirum usque ad 85.

8. Praeterea Graeco codici accesserunt canones ex epistolis S. Basilii ad Amphilochium. Idem Joannes Scholasticus hujus rei testis est, quippe qui ordinem canonum in suo saltem codice exhibitum sic in praefatione describit.



ORDO CANONUM.

[Col. 0023C] Sancti Domini discipuli et apostoli octoginta quinque canones Clementis opera ediderunt. Post hos vero qui deinceps consecuti sunt, prout infra subjectum est.

Sanctorum 318 Patrum Nicaeae congregatorum, consulatu Paulini et Juliani clarissimorum, anno ab Alexandro sexcentesimo sexto mensis Desii decimo nono, XIII kal. Julii canones 20.

Beatorum Patrum Ancyrae congregatorum canones 25, qui quidem Nicaenis [XV] canonibus tempore priores, propter auctoritatem vero, seu libertatem generalis synodi posteriores sunt.

Sanctorum Patrum Neocaesareae congregatorum canones 14. Ipsa etiam synodus Nicaena quidem prior fuit, Ancyrana vero posterior; honoris vero gratia Nicaena ipsis praeposita est.

Patrum Sardicae congregatorum post Nicaenos Patres canones 21.

Patrum Gangris congregatorum, a quibus expositi sunt, canones 20.

[Col. 0023D] Patrum Laodiceae Phrygiae congregatorum, a quibus expositi sunt, canones 59.

Patrum Constantinopoli congregatorum, a quibus expositi sunt, canones 6.

Patrum Ephesi congregatorum, a quibus expositi sunt, canones 7. In corpore vero operis, tit. 1, allegat etiam octavum.

Patrum Chalcedone congregatorum, a quibus expositi sunt, canones 27.

Exstant etiam S. Basilii canones numero 68, qui scilicet in secunda ac tertia canonica ejusdem epistola continentur, uti ex canonibus ab ipso Joanne in sua collectione recitatis perspeximus. Haec collectio olim ob erroneam inscriptionem codicis bibliothecae regiae Parisiensis Theodoreto episcopo Cyrensi tributa fuit. At ex tribus probae notae mss. exemplaribus eam Christophorus Justellus suo auctori restituit; Joannis enim Scholastici, non autem Theodoreti nomen iidem codices praeferunt, quibus addi possunt [Col. 0024A] alii codices Caesarei memorati a Lambecio, lib. VI Comment. biblioth. Caesar., pag. 55, 56, 61, et lib. VIII, pag. 458. Hinc porro indicata Graecae collectionis additamenta non ad Theodoreti, sed ad Joannis Scholastici aetatem pertinent.

9. Aliae deinde accessiones Graeco codici factae fuerant tempore concilii Trullani, in cujus canone secundo approbantur uti jam recepti in codice canones Carthaginenses Graece redditi ex collectione Dionysii Exigui, uti suo loco probabimus, ac praeterea concilium Constantinopolitanum anni 394, et canonicae epistolae Dionysii, Petri, Athanasii, Timothei, Theophili, ac Cyrilli Alexandrinorum antistitum, item Gregorii Thaumaturgi, Basilii Caesariensis, Gregorii Nyssaeni, versus Gregorii Theologi, seu Nazianzeni, et Amphilochii Iconiensis, epistola Gennadii Constantinopolitani, et synodus Carthaginensis S. Cypriani. Additi dein canones conciliorum Trullani et Nicaeni II, et epistola Tharasii Constantinopolitani ad Hadrianum I Romanum pontificem. Joannes Tilius ex codice [Col. 0024B] bibliothecae canonicorum S. Hilarii Pictaviensis memoratorum conciliorum canones Graece vulgavit Parisiis an. 1540, alterumque tomum edere cogitabat, quo Graecorum Patrum canonicae epistolae proferrentur. Hanc vero integram Graecam collectionem legere est in celebri Oxoniensi editione Gullielmi Beveregii anni 1672, cui praeterea Zonarae et Balsamonis scholia inseruit. Inter mss. Graeca exemplaria, quae custodiuntur in bibliotheca monachorum S. Basilii de Urbe, duo, signata num. 19 et 20, Graecam collectionem continent scriptam saeculo decimo; catalogus enim episcoporum Byzantinorum et patriarcharum Constantinopolitanorum desinit in Triphone, qui, dum iidem codices scribebantur, extremum diem obiit eodem saeculo exeunte. In eadem vero collectione, quae distinguitur in capitula 40, recentius concilium est Nicaenum II. Inter epistolas canonicas desunt Gregorii Theologi, et Amphilochii versus, ac epistolae Gennadii atque Tharasii. At canonibus synodi [Col. 0024C] Chalcedonensis subduntur duae epistolae, una S. Flaviani ad Leonem, altera S. Leonis ad Flavianum, quae in nostra editione sunt epistolae 26 et 28. In ms. Caesareo Vindebonensi Graecae collectionis, quod memoratur a Lambecio lib. VI Comment., pag. 51, et lib. VIII, pag. 431, eadem Leonis epistola 28 exhibetur. In alia ms. collectione eorumdem monachorum S. Basilii distributa in titulos seu capitula 26, post epistolam Gennadii Constantinopolitani ad metropolitanos de simoniacis, additur alia ejusdem epistola ad Martyrium episcopum Antiochenum de recipiendis haereticis, quae item legitur in uno ms. Graeco bibliothecae Caesareae. Haec potiora et antiquiora additamenta recensenda visa sunt. Alia posteriora, quae in aliis codicibus proferuntur, praetermittimus.



[XVI] CAPUT III. De catalogis Patrum Nicaenorum, Ancyranorum, Neocaesariensium, atque Gangrensium; num a primaevo Graeco codice derivent.
[Col. 0024D]


§ 1. Catalogus Patrum Nicaenorum Symbolo subjectus, non solum in primaevo Graeco codice canonum inerat, verum etiam antiquior est ipsa collectione Graeca. Provinciae in eo designatae sunt juxta civilem dispositionem quae Nicaenae synodi tempore vigebat. Nonnullarum civilium provinciarum divisiones concilio Nicaeno posteriores probantur. Phrygia nondum divisa in duas tempore ipsius synodi Sardicensis. S. Hilarii locus emendatus. Inscriptio Sardicensis synodicae apud Theodoretum vitiata. Constituitur tempus synodi Laodicenae.

1. Descripto Graeco canonum codice nonnullas observationes quae in eo expendendo menti occurrerunt, nec inutiles visae sunt, exponere libet. Primo [Col. 0025A] dicendum est [(a) 1Kb] de catalogo Patrum Nicaenorum, qui apud quosdam posterioris aetatis opus ac exiguae auctoritatis habetur. Quatuor diversae originis versiones hunc catalogum exhibent: prisca, quam hoc tomo suppletam et emendatam dabimus; alia antiquior, quae scilicet, ab Isidoro recepta, Isidoriana vulgo appellatur; tertia antiquissima, quae in codicibus collectionum Vat. Reginae 1997 et Quesnellianae hoc tomo recudendae legitur; ac tandem illa quae in mss. collectionis Hadrianae inserta, a tribus praecedentibus omnino diversa est. Cum porro tres priores versiones diversae e Graeco fonte canones Graecos derivarint, hic quoque Nicaenorum Patrum catalogus e Graeco originem ducit. Ideo enim in his diversis versionibus, quarum nulla ab altera pendet, idem catalogus legitur, quia ab harum interpretationum auctoribus in Graeco exemplari, seu in Graeca collectione canonum, una cum Nicaenis canonibus inventus fuit. Haec autem Graeca origo potissimum elucescit ex quarta versione ejusdem catalogi, qui in mss. [Col. 0025B] collectionis Hadrianae Nicaenis canonibus Dionysianae interpretationis adjectus fuit. In his enim codicibus (ut in Vallicellano A. 5) quaedam Graecae voces efferuntur, quae dum interpretem in iisdem Latine reddendis minus peritum ostendunt, Graecam catalogi originem patefaciunt. Hujusmodi sunt Alexandrias micreas pro Alexandriae minoris, et nomen provinciae Nesson pro Insularum. Sicut autem Graeca collectio ex qua hujusmodi versiones derivatae fuerunt antiquissima est, ita hic catalogus vetustissimus, ac proinde ex germanis Graecis exemplis non minus quam canones profectus agnoscitur. Hinc alius pervetustus interpres canonum Nicaenorum, cujus versionem ex ms. capituli Veronensis hoc tomo edemus, etsi catalogum episcoporum omittat, eum tamen in Graeco quod adhibuit exemplo exstitisse prodit his verbis: Quorum (318 episcoporum) nomina cum provinciis et civitatibus in exemplaribus continentur. Neque refert Dionysii versionem, uti in puris ejus codicibus [Col. 0025C] continetur, hoc catalogo carere; caret enim etiam Symbolo, qui certe Nicaenus est, aliisque praeterea caret certis aliarum synodorum particulis, quae, etsi abessent a Graeco Dionysii exemplo, inventae tamen in aliis mss. Graecis, ab aliis interpretibus Latine redditae fuerunt.

2. Hunc autem catalogum, praeter quatuor laudatas versiones, alii quoque veteres scriptores confirmant. Gelasium Cyzicenum, qui ante Dionysium historiam Nicaenae synodi scripsit, catalogum Nicaenorum Patrum illi plane similem qui cum prisca versione edetur, in suis Graecis exemplaribus reperisse, manifestum est. Nam post annotationem quae in eadem versione catalogo praefigitur, [XVII] Nicaenos Patres recensens (Lib. II Hist. conc. Nic., c. 27), primo loco nominat Osium et Romanos presbyteros, uti primi in eadem aliisque omnibus memoratis versionibus describuntur: et dein ex reliquis Patribus praecipuos episcopos cum sua cujusque provincia ita [Col. 0025D] nominat, ut ipsum catalogum prae oculis habuisse perspiciatur. Hunc eumdem catalogum non obscure etiam indicat S. Hieronymus in dialogo contra Luciferianos scripto in Oriente sub annum 378. Legamus, inquit num. 20, Acta et NOMINA EPISCOPORUM (est ipse titulus laudati catalogi in collectione hoc tomo edenda, nec non in aliis quibusdam exhibitus) apud Nicaeam; et hos, quod supra diximus fuisse receptos, subscripsisse homousion inter caeteros reperiemus (Infra, col. 30). Hic profecto innuit nostrum catalogum, in quo sane ii referuntur, quos ille ex nominibus, seu catalogo, episcoporum a Nicaena synodo receptos probaverat. Aliud testimonium maximi habendum addemus ex Socrate, qui lib. I Hist., c. 13, postquam dixit utile futurum describere NOMINA EPISCOPORUM qui Nicaeae convenerunt, et cujus quisque provinciae et [Col. 0026A] civitatis episcopus fuerit, incipit ab Osio et Romanis presbyteris, sic: Osius episcopus Cordubae Hispaniae ita credo, ut superius scriptum est. Vitto et Vincentius presbyteri urbis Romae. Et prosequitur: Aegypti Alexander episcopus, magnae Antiochiae Eustathius, Hierosolymorum Macarius, Arpocratio Cynopoleos, et reliqui, quorum nomina in libro Athanasii episcopi Alexandrini, qui synodicus inscribitur, plenissime digesta sunt. Nonnulla hic observanda. Primo titulus nomina episcoporum, et horum distributio in provincias, addito cuique suae civitatis nomine, nostro catalogo prorsus conveniunt. Dein primae duae subscriptiones iisdem verbis in eodem catalogo reperiuntur. Post has inchoat Socrates a designatione provinciae Aegypti, uti prima quidem in catalogo legitur. Quoad episcoporum vero nomina praeter tres praecipuarum sedium antistites, Alexandrinum, Antiochenum, et Hierosolymitanum, quos ille honoris causa suis nominibus laudandos credidit, ex aliis confuse indicatis illa formula et reliqui, solum Arpocrationem [Col. 0026B] episcopum Cynopoleos appellat. Cum vero Arpocration nec per se, nec ob praestantiam sedis praecipuam ejusmodi mentionem exigeret, ea tantum de causa nominatus dici potest, quod Socrates inter caeteros episcopos unum aliquem nuncupaturus, eum primum in suo catalogo invenit, uti primus sane post Alexandrum Alexandrinum notatur in catalogo versionum priscae et Isidorianae. Quod si in nulla versione laudati catalogi hic Arpocration dicitur episcopus Cynopoleos, uti apud Socratem legitur; Cynopoleos vero, seu Cynensis, aut Cyni episcopus in iisdem versionibus appellatur Adamantius, qui Arpocrationi immediate subjicitur, facilis lapsus Socratis detegitur, qui oculorum transcursu Arpocrationis civitatem ex subsequenti episcopo sumpsit. Qua observatione multo magis confirmatur eum in Nicaenorum Patrum descriptione usum fuisse catalogo omnino simili illis versionum priscae et Isidorianae, in quibus post Alexandrum Arpocration, ut ibidem [Col. 0026C] vocatur, Alphocratensis, et post hunc Adamantius Cynensis, id est Cynopoleos, similiter notabantur. Quod si eumdem catalogum cum iisdem episcoporum, provinciarum ac civitatum nominibus Socrates invenit apud Athanasium in libro synodico, qui intercidit; quis hinc non perspiciat quantum confirmetur catalogus tanti episcopi, qui in Nicaeno concilio interfuerat, auctoritate probatus?

3. Episcoporum quidem, qui in synodis sederunt, nomina colligere ac distribuere per provincias prisca illa aetate non insuetum patet etiam ex concilio I Arelatensi, ex quo habemus non subscriptiones ipsas, sed episcoporum per provincias distributorum catalogum Nicaeno plane similem, cujus antiquitatem luculenter vindicavimus in observationibus ad dissertationem quintam Quesnelli, part. II, c. 3, n. 14. Simile quidpiam accidit etiam concilio Chalcedonensi, nisi quod non solum habemus catalogum Patrum ejusdem concilii, qui per provincias similiter dividuntur, ut videre est in mss. collectionis [Col. 0026D] Hadrianae, et exinde tom. IV Conciliorum novissimae editionis Venetae, col. 1710, verum etiam ipsas subscriptiones eorumdem Patrum habemus, quibuscum idem catalogus ex Graeco originali sumptus maxime concinit. Sicut autem hi duo catalogi Patrum Arelatensium atque Chalcedonensium ex ipsis documentis seu gestis synodorum Arelatensis I atque Chalcedonensis excerpti [XVIII] noscuntur, ita pariter Nicaenorum Patrum catalogus ex hujus synodi monumentis, vel certe ex perspecta eorumdem Patrum notitia ab Athanasio, vel ab alio coaevo auctore sumptus dici debet.

4. Alia animadversio hujus catalogi antiquitatem auctoritatemque multo magis constituet. Observantes enim provincias, quae in eo designantur, easdemque [Col. 0027A] conferentes cum provinciis quae in Philippopolitanae seu pseudo-Sardicensis synodicae inscriptione leguntur, deprehendimus tum in eo catalogo, tum in hac inscriptione similem provinciarum dispositionem indicari, ita ut utrobique earum provinciarum nomina desint, quae posteriori aevo institutae fuerunt. Utrobique enim omittuntur, ex. gr., Euphratesia, et Osroene; ac in Nicaeno catalogo harum provinciarum episcopi ei provinciae ascribuntur, ad quas ante divisionem pertinebant: quod ipsum similiter legeremus in pseudo-Sardicensis subscriptionibus, si in his nominarentur provinciae quae in synodicae inscriptione leguntur. Id quidem antiquam civilem dispositionem provinciarum respicere quae Nicaeni concilii tempore vigebat, palam fit ex Antiochena synodo, quae ex iisdem fere Patribus Nicaenis constabat, et anno 332 habita fuit, uti probabimus capite sequenti, § 2. In hac synodo convenerunt episcopi ex omnibus provinciis Orientis, qui Antiochenae Ecclesiae suberant. Licet autem in ea interfuerint episcopi qui ex posteriori [Col. 0027B] divisione ad Osroenem et Euphratesiam spectabant, in inscriptione tamen Graeca synodicae inter provincias singillatim recensitas nec Osroena nec Euphratesia legitur. Quid ita? Nempe quia nondum hae provinciae civili dispositione constitutae et divisae fuerant; sed altera in Mesopotamia, altera in Syria comprehendebatur. Sicut autem Nicaenorum Patrum catalogus ob omissas has duas provincias Osroenae et Euphratesiae veterem divisionem Orientis Constantini aevo obstinentem refert, ita et in aliis provinciis eamdem dispositionem Nicaeni concilii tempori congruentem exhibet, quod antiquitatis ejus evidentissimum argumentum est.

5. Quod si opponas inter provincias in pseudo-Sardicensis synodicae inscriptione nominatas censeri duplicem Phrygiam, et Hellespontum, quas tamen laudatus catalogus ignorat, duo reponemus. Primo ex dispositione provinciarum quae indicatur in posterioris aetatis documento, minus recte in suspicionem [Col. 0027C] adducitur documentum anterioris temporis in quo eadem dispositio non inveniatur. Cursu enim temporis, quarto praesertim saeculo, novae provinciae subinde dissectae, novaque dispositio inducta fuit. In ipsa epigraphe pseudosynodicae memoratae non legitur provincia Osroene, tametsi eidem conciliabulo subscripserit Bassus a Car, id est episcopus Carae, quam notitiae in Osroene collocant. Hanc autem Osroenem jam divisam prodit Expositio totius mundi et gentium a Jacobo Gotofredo Graece et Latine edita, atque a Schelestratio recusa tom. II Antiquit. Eccles. pag. 625, quae imperantibus Constantini filiis exarata fuit. Nunquid propterea quispiam repudiabit certissimum pseudo-Sardicensis documentum, in quo Osroene omittitur; an vero hinc potius colliget laudatam Expositionem totius mundi post hanc pseudo-synodum fuisse lucubratam, ac Osroenem post hujus conciliabuli tempus dissectam fuisse a Mesopotamia, quae antea Osroenem in se continebat? Idipsum igitur [Col. 0027D] dicendum de Hellesponto. Si haec provincia ex epigraphe pseudo-Sardicensi tempore hujus conciliabuli jam divisa cognoscitur, ex nostro catalogo evincitur eam in Asia fuisse comprehensam tempore concilii Nicaeni, ita ut ejus divisio ab Asia post Nicaenam et ante pseudo-Sardicensem synodum astruenda sit. Secundo, quantum ad Phrygiam, haec quidem duplex nominatur in vulgata inscriptione fidei ejusdem synodi pseudo-Sardicensis apud S. Hilarium in libro de Synodis. At errorem in vulgato textu latere nobis certum est. In ms. enim antiquissimo Veronensis capituli 55 eadem inscriptio, et fides eadem, quae apud S. Hilarium legitur, ex alia vetustissima versione affertur, ac in ea unius tantum Phrygiae nomen occurrit. Immo idem Hilarius in fragmento tertio, ubi totam ejusdem pseudosynodi epistolam cum fide seu fidei formula describit, in inscriptione ipsius synodicae unicam Phrygiam notat. Hinc ergo interpolatus agnoscitur textus libri de synodis; cumque [Col. 0028A] P. Coustantius in notis ad eumdem librum moneat aliquot probae notae codices habere Asiae, Phrygiis, sine voce duabus; pro Phrygiis corrigendum est Phrygia. [XIX] Unica sane Phrygia nominatur etiam in laudata Expositione totius mundi, quam post ipsum concilium Sardicense lucubratam ostendimus: ex quo eamdem Phrygiam post hoc opusculum, et ante synodum Constantinopolitanam anni 381, in qua duae Phrygiae leguntur, in duas divisam perspicimus. Ex his vero patet errorem quoque irrepsisse in inscriptionem epistolae verae synodi Sardicensis a Theodoreto insertae libro II Hist., cap. 6, ubi duae Phrygiae distinguuntur, cum una fuerit. Neque solum in duabus Phrygiis erratum est. Error enim adhuc inesset, si una tantum Phrygia eidem inscriptioni inserta fuisset. Immo aliquot etiam aliae provinciae Asia, Caria, Bithynia, Hellespontus, Pisidia, Cappadocia, Pontus, Cilicia, Pamphilia, Lydia, insulae Cyclades et Galatia in ipsa inscriptione apud eumdem Theodoretum dorctum perperam censentur, quae in laudato codice [Col. 0028B] Veronensi jure omittuntur, sicut etiam desunt in epigraphe alterius Sardicensis epistolae ad Ecclesiam Alexandrinam apud S. Athanasium, apologia 2. Jure, inquam, in eo codice omittuntur; harum enim provinciarum episcopi una cum illis Phrygiae, non ad Sardicensem, sed ad pseudo-Sardicensem conventum pertinuerunt, et exinde fortassis in inscriptionem epistolae Sardicensis apud Theodoretum irrepsere. Enimvero dum S. Athanasius initio Apologiae 2 sex et triginta provincias nominat, quarum episcopi sibi suffragati sunt in conciliis Alexandrino, Romano, et Sardicensi, nullam ex memoratis provinciis ad pseudo-Sardicensem pertinentibus nominat.

6. Si porro ex hactenus disputatis Nicaenorum Patrum catalogus veterem illam provinciarum dispositionem praefert, quae Nicaeno tempore vigebat, quis eum ex ipsis ejus synodi gestis, seu ex certis ejusdem notitiis accuratissime excerptum non agnoscat? Si enim posterius sine prisco aliquo documento fuisset [Col. 0028C] digestus, posteriorum quoque temporum divisionem auctor fuisset secutus, vel saltem eam vetustam dispositionem, quam non nosset, accurate non potuisset exprimere. Sicuti vero catalogus Patrum synodi Constantinopolitanae anni 381, in quo et Osroenes, et duae Phrygiae, et Lycaonia, et Euphratesia, aliaeque novae provinciae distinguuntur, eam provinciarum dispositionem quae tum obtinebat repraesentans, vel eodem tempore lucubratus, vel ex ipsis eorumdem Patrum subscriptionibus, quibuscum concinit, expressus jure creditur; ita idipsum sentiendum est de catalogo Patrum Nicaenorum, qui dispositionem provinciarum Nicaeni concilii aevo vigentem refert.

7. Nunc quibusdam difficultatibus satisfaciendum, quae Tillemontium moverunt. Harum praecipuae ad duplex caput revocantur: 1o quia in nostro catalogo non recensentur 318 Patres, quot Nicaenos fuisse plures antiqui testes tradunt; ac in eo profecto desunt aliquot episcopi, qui ex aliis documentis Nicaenae synodo certissime interfuerunt; 2o quia e contra nonnulli [Col. 0028D] in eodem designantur, qui a Nicaenis Patribus expungendi videntur. Addit duo alia leviora, nimirum Narcissum Neroniadis, et Narcissum Irenopolis, veluti distinctos Ciliciae episcopos nominari, cum Neronias et Irenopolis una eademque civitas fuerit; et Ancyranum episcopum in vulgatis appellari Pancratium, cum eum omnes scriptores Marcellum vocent.

8. Haec autem omnia ne antiquitati nostri catalogi jam satis probatae aliquid praejudicii afferant, aliud in primis exemplum proponimus. De antiquitate et auctoritate subscriptionum pseudosynodi Sardicensis, quae a S. Hilario producuntur, nemo dubitare potest. Nihilo tamen minus eaedem fere difficultates in iisdem ab ipso Tillemontio indicantur not. 52 in Athanasium. Quidam enim episcopi ibidem certo omissi, uti plures apud eumdem Hilarium omissos videbimus in subscriptionibus verae synodi Sardicensis. Duo praeterea Troadis episcopi in illis recensiti sunt, cum [Col. 0029A] nonnisi unam tantum Troadem omnes geographi noverint. Chalcedonensis episcopus Thelaphius scribitur, cum appellaretur Maris. Si autem haec efficere quidem possunt ut hujusmodi subscriptiones non integras et alicubi mendosas credamus, non vero ut earum antiquitatem, quam S. Hilarius satis tuetur, et originem ex ipsius pseudosynodi Actis negemus; cur difficultates non absimiles idem judicium non obtinebunt quantum ad catalogum Patrum Nicaenorum, quem sub ipsum ejusdem synodi tempus compactum ostendimus?

9. Quidam defectus scribarum oscitantiae referendi sunt. Cum Narcissi urbs [XX] prius Neronias, dein Irenopolis vocaretur, facile fuit hoc postremum nomen posterius inductum margini affigere, et ex margine in textum induci, ita ut ex uno duplex episcopus crederetur. Confer quae in hanc rem animadvertemus capite primo sequentis collectionis, col. 35, in notis. Pancratii, vel Pancarii nomen Ancyrano episcopo tribuunt codices collectio num Vat. Reginae [Col. 0029B] 1997 et Quesnellianae hoc tomo edendae, qui ex uno fonte prodeunt. Corriguntur autem a caeteris versionum priscae et Isidorianae ex alio fonte manantibus, in quibus Marcellus signatur. Vide ibidem, col. 37, in notis. Hic quoque in Pancratii lectione antiqui alicujus librarii lapsus, qui in alios codices transiit, manifestus est. Nihil in vetustis libris frequentius deprehenditur, ut ne idcirco de suppositione operis suspicio esse queat.

10. Minor Patrum numerus, et Patrum nonnullorum omissio facilius in catalogo Nicaenorum, quam in subscriptionibus Sardicensium, aut pseudosardicensium, incidere potuerunt. Nicaeni enim Patres 318, etsi omnes subscripsisse symbolo probabilissimum nobis sit, cum tamen hic subscriptionum numerus nimium procederet, ex originali ejusdem Symboli qui singulas subscriptiones autographas continebat, plura exempla videntur excerpta cum duabus solis Osii et legatorum Romanae Ecclesiae subscriptionibus, quae [Col. 0029C] post Symbolum nobis conservatae fuerunt. Caeterorum autem episcoporum nomina brevitatis ergo praetermissa sunt. Horum tantum catalogum quispiam in ipsa synodo, vel paulo post contexuit, qui autographum ipsius synodi cum subscriptionibus 318 prae oculis non habuit, nec omnes Patres ex ejusdem autographi subscriptionibus cognoscere potuit. Ita quidem etiam Eusebius, licet unus e Nicaenis Patribus, horum tamen numerum 318 exploratum non habuit, quippe in Constantini Vita, lib. III, c. 8, eos fuisse tradit supra ducentos et quinquaginta. Similiter S. Eustathius Antiochenus, qui in Nicaena synodo interfuit, in fragmento apud Theodoretum, lib. I, c. 8, ait: Cum ob eas res maxima synodus Nicaeam convenisset, ducentis circiter ac septuaginta episcopis in unum collectis; neque enim numerum certo referre possum ob ingentem conventus illius multitudinem, quippe cum nec in eo investigando curiosus fuerim. Si plura exemplaria Symboli cum omnibus et singulis subscriptionibus [Col. 0029D] 318 edita fuissent, hos Patres Nicaenorum episcoporum numerus non potuisset latere, nec in eo investigando laborandum fuisset. Quam autem operam curiosiorem ponere noluit S. Eustathius, eam sibi sumpsit catalogi auctor; qui cum eum contexuerit non ex subscriptionibus integris Symboli, nec ex plenioribus synodi Actis, quae scripta non fuisse post Valesium et Pagium satis probavit Joannes Albertus Fabricius, tom. II Bibliothecae Graecae, lib. VI, c. 4, pag. 356, sed ex recenti memoria rerum gestarum, ac ex aliis synodi documentis, quae non omnia semper nomina ita necessario exhiberent, ut in Symboli subscriptionibus descripta fuisse credimus, nihil mirum si aliquot Patrum nomina praeterivit. Forte auctor aliquo Nicaenae synodi documento usus est, cui pauciores subscripserant, quam Symbolo, ut videmus accidisse in synodica Sardicensi ad Ecclesias Mareotidis hoc tomo impressa (Inf., col. 607), quae non omnes episcopos subsignatos refert; quia, uti [Col. 0030A] testatur Athanasius in epistola ad easdem Ecclesias, non omnes scribere episcopi occurrerunt (Ib. col., 610).

11. Ex his autem purgato defectu numeri episcoporum, difficilior esset defensio, si in catalogo quidam recenserentur qui inter Nicaenos Patres non exstiterint. Duos Tillemontius notavit, Zenonem Tyrium ac Theodorum Tarsensem. Zenonem Nicaenae synodi tempore a Tyrio episcopatu expungendum censet, ut Paulinum substituat. Sed Epiphanius, haeresi 69, cap. 4, sex episcopos recensens, ad quos S. Alexander antistes Alexandrinus paulo ante Nicaenam synodum scripsit, inter hos Zenonem Tyrium nominat, quem solum non fuisse episcopum inverisimillimum est, cum praesertim ex ipso contextu ea epistola ad episcopos directa noscatur. Hic autem Zeno, licet post quinque episcopos postremo loco nominetur, speciali tamen titulo , id est, principalis, commendatur, eo quod inter omnes praestaret; episcopus enim Tyri erat protothronus, seu post Antiochenum primus episcopus totius dioecesis Orientis. [Col. 0030B] Sicut ergo alii quinque episcopi ab eodem Epiphanio appellati, Nicaenae synodo coaevi, in nostro catalogo jure notantur, ita etiam Zeno Tyrius. [XXI] Duo autem Paulini Tyrii si distinguantur, alter Zenone anterior, posterior alter, tota difficultas a Tillemontio ingesta in S. Eustathii Vitam disjicietur. Quantum ad Theodorum Tarsensem, Suidae, seu potius Philostorgii auctoritati nixus, opponit idem Tillemontius eum serius multo fuisse episcopum ordinatum. Sed praeterquam quod scriptore fulcitur in aliis nonnullis erranti, qui nostro catalogo certo certius posterior est, si Theodorus a Philostorgio memoratus serius fuit episcopus Tarsi, alium antiquiorem Theodorum Nicaeno concilio coaevum astruere oporteret, ut vetustius nostri catalogi testimonium efflagitat. Monendum tamen est hunc Theodorum Tarsensem omitti in eodem catalogo qui Isidorianae versioni subnectitur in antiquissimo ms. Capituli Veronensis 58. Addit Tillemontius Macedonium Mopsuestenum celebrem [Col. 0030C] Eusebianorum fautorem, quem inter Nicaenos nemo eorum recensuit qui alios Nicaenae synodi Patres Ario faventes nominarunt. Verum hoc argumentum mere negativum nihil conficere potest. Macedonius in pseudo-Sardicensi synodica vocatus confessor a Mopso antiquus episcopus videtur, qui persecutionis tempore fidem confessus fuerat, et idcirco Nicaenae synodo interesse potuit. Forte vero is in hac synodo ad Eusebianorum partes nondum accesserat, vel ita remisse eis favit, ut inter celebres eorum principes nominandus non fuerit. Majorem difficultatem parit Secundus Ptolemaidis. Is enim una cum Theona Marmaricensi damnatus ac in exsilium pulsus, eo quod Symbolum subsignare noluit, haud accensendus fuit illis Patribus qui Symbolo subscripsere. At nostrum catalogum non ex subscriptionibus Symboli, sed aliunde sumptum monuimus. Num titulus NOMINA EPISCOPORUM, qui eidem catalogo praefixus fuit, eorum qui Nicaeae interfuerunt, an vero eorum qui subscripserunt, nomina [Col. 0030D] ex auctoris mente exhibeat, incertum est. Cum autem Secundus Ptolemaidis certe adfuerit Nicaeno concilio, in primo sensu catalogo inseri potuit. Quod si in eum catalogum, utpote duabus primis subscriptionibus subjectum, soli referendi erant qui Symbolum signaverant, Secundus Ptolemaidis ipsi insertus fuit allucinatione aliqua simili qua in gestis synodi Chalcedonensis inter Patres actionis 15, nec non in actione 16, a nobis edita recensetur Stephanus Ephesinus, qui in antecedenti actione 12 depositus, in posterioribus actionibus Patrum locum certissime non obtinuit. Alios lapsus in nominibus hujus synodi animadvertimus in notis ad eamdem actionem 16 (Nobis col. 1251, n. 2), ac dein notis 4, 5, 6 et 7 (Ibid., n. 3 seqq.). Si autem in ipsa gesta synodorum hujusmodi lapsus irrepere queunt, quis miretur, si Secundus Ptolemaidis nostro catalogo insertus fuit? Etsi ergo nonnulla menda, defectus nonnulli in hoc catalogo notari possint, nihil tamen ex his ad eam [Col. 0031A] antiquitatem excludendam confert, quam superius demonstrasse nobis videmur, quamque aliae similes difficultates non adimunt aliis catalogis, vel subscriptionibus Sardicensis aut pseudo-Sardicensis synodi, quae apud S. Hilarium leguntur.

12. Quoniam vero Orientalium provinciarum dispositionem quae notatur in Nicaenorum Patrum catalogo hoc paragrapho vindicavimus, liceat ex constitutis quasi corollarium adjicere, quo Laodicenae synodi tempus magna apud eruditos controversia quaesitum certiori quam antea argumento constituatur. Haec synodus apud Laodiciam Phrygiae Pacatianae habita, tum in Graeco, tum in omnibus antiquis interpretationibus traditur. Cum vero in dispositione civili quae Sardicensis synodi tempore vigebat unica tantum Phrygia nominetur, ut antea probavimus, Phrygiae Pacatianae nomen quod post ejusdem Phrygiae divisionem in duas, id est in Salutarem et Pacatianam, inductum fuit, post Sardicense concilium [Col. 0031B] astruendum est. Perperam igitur quidam Laodicenam synodum Sardicensi anteriorem putarunt. Cum porro in Graecis exemplaribus, ac in versionibus Isidoriana et Dionysiana, Laodiceni canones ante Constantinopolitanos describantur, synodum Laodicenam inter Sardicense et Constantinopolitanum concilia, id est inter an. 347 ac 381, cui tempori maxime convenit, celebratam dubitare non licet.



[XXII] § 2. Catalogi Patrum Ancyranorum ac Neocaesariensium, qui, cum civitatum ac provinciarum nominibus in vulgatis conciliorum exhibentur, a Graeco canonum codice alieni et supposititii demonstrantur.

13. Episcoporum Nicaenorum catalogum cum civitatum ac provinciarum nominibus digestum idcirco vindicavimus, quia et in Graeco textu a primo codicis auctore insertus fuit ex antiquiori aliquo exemplo sub tempus ejusdem synodi exarato, et cum dispositione provinciarum ejusdem temporis concinit. Alia vero est ratio de episcoporum catalogis, qui cum [Col. 0031C] urbium ac provinciarum nominibus post canones Ancyranos et Neocaesarienses in vulgatis conciliorum proferuntur (Tom. I Ven. edit., col. 1505 et 1518). Hos enim nihili faciendos credimus, tum quia nec in originali Graeco codice inveniuntur, nec in versionibus antiquis, tum quia dispositionem civilem provinciarum quae cujusque synodi tempore obtinebat nequaquam referunt. Ex tribus antiquis interpretationibus Latinis duae tantum, Isidoriana et prisca, in canonibus Ancyranis sola episcoporum et civitatum nomina ad nos transmisere, in Neocaesariensibus vero mera episcoporum nomina. Dionysius in utrisque haec ipsa nomina episcoporum ignorat, ut ex duobus mss., Vaticano 5845 et Vat. Palat. 577, purum Dionysium continentibus didicimus. Hadrianae autem collectionis exemplaria, quae Dionysianam versionem eorumdem canonum receperunt, huic versioni episcoporum et civitatum nomina in Ancyranis, sola vero nomina episcoporum in Neocaesariensibus [Col. 0031D] addidere ex alia interpretatione, quae nec cum Isidorianae, nec cum priscae ordine concordat, ut videre est tom. I Conciliorum Venetae edit., col. 1499, not. 1, et 1515, not. 1, ubi hae duae episcoporum series Dionysio perperam tribuuntur. Igitur provinciarum designatio, quae in vulgatis horum synodorum catalogis legitur col. 1505 d, et 1518 c, nulla autem versione antiqua aut originali Graeco fulcitur, posteriori additamento referenda est.

14. Multo autem evidentius posteriorem suppositionem demonstrant ipsa provinciarum nomina. Haec non eam dipositionem exprimunt quae earum synodorum tempori congruebat, sed aliam quae postea inducta fuit. Non solum enim nominatur Phrygia Pacatiana, quam post Sardicensem synodum institutam probavimus; sed praeferuntur etiam Ciliciae I et II, Galatia I, Cappadocia I, quae multo post divisae fuerunt. Nihil luculentius ad posterius commentum astruendum desiderari potest.



CAPUT IV. De notationibus chronicis, quibus Ancyrani et Neocaesarienses canones dicuntur anteriores synodo Nicaena, Gangrenses vero posteriores; et de vera epocha canonum Antiochenorum, ac de synodo in qua conditi fuerunt.
[Col. 0032A]


§ 1. Notationes chronicae in collectionibus praefixae canonibus Ancyranis, Neocaesariensibus atque Gangrensibus, a primaevo Graeco codice dimanant. Expungitur sententia qua Gangrensis synodus Nicaena anterior traditur, ejusque tempus constituitur. Num anteriorum synodorum canones lecti et confirmati fuerint in Nicaena.

1. Chronicae notationes quae canonibus Ancyranis, Neocaesariensibus atque Gangrensibus praefiguntur, apud nonnullos in suspicionem venerunt Gangrensis concilii causa. Etsi enim Gangrenses regulae post Nicaenam synodum expositae in notatione tradantur [Col. 0032B] (Praefat. t. I Epist. Rom. pontif., n. 61), hanc tamen notationem P. Coustantius posthabendam credidit cuidam praefatiunculae seu interlocutioni Osii descriptae in vetustissimo ms. Corbeiensi circa Vigilii tempus exarato, in qua [XXIII] iidem canones non minus quam Ancyrani et Neocaesarienses in Nicaena synodo lecti et confirmati, ac proinde Nicaenis anteriores dicuntur. Ibi enim post titulum, Incipiunt constitutiones canonum Anquiritanorum, haec Osii interlocutio describitur: Osius episcopus dixit: Quoniam multa praetermissa (forte praemissa) sunt, quae ad robur ecclesiasticum pertinent, quae jam priori synodo Anquiritana, Caesariensi, Graniensi (hoc est Gangrensi) constituta sunt, et nunc prae manibus habentur, praecipiat beatitudo vestra, ut lectione pandantur, quo omnes acta modo innotescant (seu noscant), quae a prioribus nostris acta sunt recitentur. Et recitata sunt. Subjiciuntur autem canones Anquiritani, Caesarienses, atque Gangrenses, ac tandem Nicaeni: quod indicare putat idem P. Coustantius [Col. 0032C] praemissam interlocutionem Osii, licet titulo canonum Anquiritanorum subjectam, ad Nicaenam synodum pertinere, cujus Patres memorata anteriorum synodorum decreta relegi et confirmari voluerint, antequam suos ipsi canones conderent. Haec ergo sententia, quae Gangrensem synodum Nicaena anteriorem astruit, huic uni interlocutioni Osii nititur, quam ille ex unico codice Corbeiensi excerpsit.

2. At haec interlocutio nonnulla praefert manifestae suppositionis indicia. Habemus aliquot diversas antiquissimas versiones canonum Nicaenorum, quas in mss. Vat. Reginae 1997 et capituli Veronensis 55 invenimus. Habemus praeterea tres alias versiones omnium Graecorum canonum, Isidorianam, priscam et Dionysianam, quae ex Graecis vetustis exemplaribus traductae fuerunt. Habemus etiam eorumdem canonum Graecos codices partim editos, partim ineditos. Nullibi autem ea interlocutio exhibetur. Adde quod Corbeiensis codex Nicaenos canones profert ex [Col. 0032D] interpretatione Dionysii Exigui, uti explorate nos docuit versio canonis octavi Nicaeni ab eodem Coustantio descripta in admonitione ad epist. 17 Innocentii, pag. 826. Anquiritanos autem, Caesarienses et Gangrenses canones ex antiqua Isidoriana versione producit. Porro ea Osii interlocutio nec in Dionysiana interpretatione legitur, nec in Isidoriana, nec in ulla ex iis collectionibus quae ex alterutra versione eosdem canones derivarunt: immo in iisdem contraria prorsus annotatio continetur, de qua mox dicemus. Hinc ergo ea interlocutio ab iisdem versionibus aliena Corbeiensi exemplo intrusa perspicitur. Accedit eam inseri post titulum, Incipiunt constitutiones canonum Anquiritanorum; perinde ac si non ad Nicaenam, sed ad Anquiritanam synodum spectet, ubi pro Anquirit. corrigendum esse Nicaen. P. Coustantius suspicatur, ex hypothesi quod haec interlocutio ad Nicaenum concilium pertinere debeat, in quo Osius interfuit, non vero ad Anquiritanum, in quo [Col. 0033A] non interfuit. At hic ipse inscriptionis error eam interlocutionem multo magis suspectam reddit, ipsamque hypothesim imbecilli admodum fundamento innixam ostendit. Stephanus Baluzius ante P. Coustantium hanc interlocutionem in eodem ms. Corbeiensi nactus, nihil de Nicaeno concilio suspicatus est. Eam ad Eliberitanam synodum pertinere censuit, in qua Osius adfuit: sed nulla pariter probabilitate hanc suam conjecturam constituit. Neque vero Coustantii sententiam vindicant verba Andreae Rhodii in concilio Florentino descripta, act. 2, Ferrariae habita, sed potius impugnant. Ante primam synodum (generalem), inquit, multae aliae synodi celebratae sunt, Antiochiae adversus Paulum Samosatenum, Ancyrae contra eos qui non suscipiebant accedentes ad fidem, quod Christum abnegassent per tormenta, et Neocaesareae tertia; quas omnes synodos recepit synodus Nicaena. Etsi enim hic valde recentior episcopus, qui in re antiqua non est idoneus testis, crediderit synodos Nicaena anteriores a Nicaenis Patribus fuisse [Col. 0033B] receptas, non tamen anteriorem tradidit Gangrensem, sed tres alias quae vere praecesserant.

3. Hac igitur Osii interlocutione seposita, major fides habenda est notationi chronicae, qua Gangrensis synodus Nicaena posterior agnoscitur. Neque haec annotatio posterioris alicujus Latini librarii additamento tribuenda est. Cum enim haec, non minus quam aliae duae canonibus Ancyranis atque Neocaesariensibus praefixae, eodem sensu, licet aliis atque aliis verbis. Latine reddita in inveniatur in tribus antiquis diversae originis interpretationibus, Isidoriana, prisca et Dionysiana, eam a primigenio Graeco canonum codice proficisci, ac in ipso a tribus illis interpretibus fuisse inventam dubitari nequit. In Graecis [XXIV] quidem qui supersunt codicibus canonum ea annotatio adhuc legitur, quae sane non e Latinis exemplaribus in Graecum traducta, sed ex antiquioribus Graecis mss. sumpta cognoscitur. Quis his omnibus et Latinis et Graecis exemplis praeferendum [Col. 0033C] existimet unum Corbeiensem Latinum codicem, et interlocutionem Osii in eo descriptam, quae aliquot suppositionis indiciis nutat? Neque vero collectionis Corbeiensis antiquitatem cum P. Coustantio obtrudas. Cum enim in ea, ut paulo ante monuimus, Nicaeni canones ex Dionysiana versione producantur, haec Corbeiensis collectio posterior est utique ipsa versione Dionysii, nedum Isidoriana et Prisca, ac multo magis originali codice Graeco, ex quo ea annotatio in easdem versiones manavit; nec ulla ratio esse potest ob quam his omnibus anterioribus testibus eam notationem probantibus Corbeiensis posterior collectio anteferenda sit. Immo vero interlocutio Osii, quae hac sola collectione fulcitur, ex tot anterioribus testibus qui Gangrensem synodum Nicaena posteriorem prodiderunt, supposititia evidentius cognoscitur, siquidem Gangrenses canones in Nicaena lectos et anteriores indigitat, ut P. Coustantius interpretatus est.

[Col. 0033D] 4. Quid quod eamdem notationem chronicam confirmant duo Graeci scriptores, Socrates et Sozomenus, Gangrensisque synodi tempus non tam Nicaeno quam Sardicensi concilio posterius esse satis declarant? Tota haec quaestio ex ea pendet, quisnam fuerit Eustathius, qui in synodica Gangrensibus canonibus praefixa et ad Armeniae episcopos scripta memoratur. Omnes antiqui scriptores cum Socrate (Lib. II, c. 43) et Sozomeno (Lib. III, c. 14) conveniunt in statuendo Eustathio episcopo Sebasteno, qui quidem in Armenia sub medium quartum saeculum vixit. Porro Sozomenus Eustathium excusare videtur, quasi non ipse, sed discipuli ejus, qui in partes abierant, fuerint earum haeresum assertores, quae in ea synodo condemnatae sunt; synodicaeque contextus huic interpretationi favet, quatenus Eustathianos potissimum perstringit. Hos inter S. Epiphanius, haeres. 75, nominat Aerium, ipsique sane plures ex his erroribus qui in ea synodica feriuntur attribuit. [Col. 0034A] Quod si alios errores addit, de quibus in eadem synodica ne verbum quidem, hi ab ipso Aerio posterius additi credi possunt. Vide in hanc rem plura in Vita S. Basilii, quam PP. Benedictini praefixerunt tomo tertio Operum ejusdem, cap. 5, n. 4, 5 et 6. Illa vero oppositio quae ingeritur ex eo quod Eustathius in synodica memoratus non appellatur episcopus, minima est: cui profecto praevalet concordia errorum qui in ea notantur cum illis qui Eustathii Sebasteni discipulis ab Epiphanio ascribuntur.

5. Non levis autem hujus sententiae confirmatio ex inscriptione seu nominibus episcoporum synodicae praefixis colligi potest. Haec inscriptio non solum in Graeco, verum etiam in diversarum collectionum atque versionum exemplaribus Latinis, quae synodicam praeferunt, primum locum tribuit Eusebio. In libello synodico, ubi de Gangrensi concilio agitur, haec leguntur: , Dium praesidem habuit. Cum vero nullus hujus nominis episcopus in laudata inscriptione uspiam notetur, quidam suspicati sunt [Col. 0034B] legendum esse Osium, quem fane inter Gangrenses Patres in eadem inscriptione recensitos vulgati conciliorum ex aliquo codice praeferunt, sic: Osius Cordubensis (Tom. II edit. Ven., col. 423). At hujus synodicae Graecum textum habemus, ac duas praeterea versiones Isidorianam et priscam. Dionysius enim synodicam omisit; in Hadriana vero collectione, quae canones ex Dionysio recepit, synodica ex interpretatione Isidoriana addita fuit. Porro Osii nomen non solum abest ab originali Graeco, verum etiam ab antiquissimis et praestantioribus codicibus utriusque versionis Isidorianae et priscae, immo etiam ab Hadrianis quos conferre licuit: ex quibus episcoporum nomina describuntur tom. II, Conc., col. 428, a. Confer not. 9 in cap. 4 Codicis canonum, quem hoc tomo edemus col. 121. Etsi igitur in aliquo posteriori codice collectionis Isidorianae, vel Hadrianae, cujus mentio in vulgatis conciliorum facta non fuit, Osii nomen legatur, nihil tamen dubitandum est quin praeter [Col. 0034C] Graeci textus et aliorum codicum Latinorum fidem cujuspiam librarii arbitrio insertum fuerit. Hujus quidem additamenti illud etiam indicium esse potest, quod cum alii episcopi sine civitatis nomine in inscriptione proferantur, in solo Osio Cordubensis patronimicum nomen notetur. Cum ergo Osius inter Patres Gangrenses referendus non sit, in libello Synodico non , sed mutile [XXV] scriptum credimus pro , Eusebium: cujus sane nomen cum et Graeci et Latini omnes catalogi, seu inscriptiones omnes primum recenseant, hunc Gangrensis synodi praesidem jure arbitramur. Hic autem non alius fuisse videtur nisi Eusebius Caesareae Cappadociae episcopus, qui cum ex suae sedis praerogativa in tota dioecesi Pontica, ac proinde in Paphlagonia et Armenia primatum gereret, Gangrensi concilio ejusdem dioecesis praefuit. Hujus autem aetas concinit cum Eustathii Sebasteni ac discipulorum ejus tempore: cumque idem Eusebius S. Basilii Magni celebris [Col. 0034D] praedecessor Caesariensem sedem tenuerit ab an. 362 ad an. 370, intra hoc spatium Gangrensem synodum habitam fuisse non immerito colligimus. Ita quidem Socratis ac Sozomeni testimonia, Eustathii et Eusebii tempus, libelli Synodici et inscriptionis seu catalogi episcoporum ordo probe concordant, verissimaque evincitur ea chronica annotatio qua Gangrenses canones post Nicaenos conditi traduntur.

6. Haec sententia qua synodum Gangrensem locavimus inter annum 362 et 370, recepta fuisset a pluribus, nisi obstitisset ordo canonum Graeci codicis, in quo Gangrenses Antiochenis praemittuntur. Hinc enim Antiocheno concilio anteriores dicendi videntur, quod cum Eusebii Caesariensis in Cappadocia, et Eustathii Sebasteni aevo nequaquam concinit. Haec autem objectio, quae Tillemontium (Not. 27 et 28. in S. Basil., tom. IX) aliosque magni nominis viros maxime movit, facile dissolvetur ex [Col. 0035A] constitutis, cap. 2, n. 5, ubi primigeniam Graecam collectionem in canonibus Gangrensibus desiisse, Antiochenos vero cum caeteris, intacto primaevo codicis ordine, posteriori additamento Gangrensibus fuisse subjectos conjecimus.



§ 2. Canonum Antiochenorum celebritas. Variae sententiae de eorum auctoribus ac tempore. Ostenditur eos non pertinere, ut hactenus invaluit, ad synodum Antiochenam ab Eusebianis haereticis coactam in encaeniis anno 341, sed ad aliam anteriorem ex Nicaenis fere Patribus celebratam anno 332. Catalogus Patrum ejusdem synodi in conciliis vulgatus post synodicam supposititius probatur. De numero Patrum qui eosdem canones edidere.

7. Antiochenorum canonum fons est Graeca collectio, ex qua iidem Latinitate donati triplici versione Isidoriana, prisca et Dionysiana, in Latinas collectiones transierunt. Cum Chalcedonenses Patres aliquot ex his canonibus allegarunt, Graeco canonum [Col. 0035B] codice usi sunt, qui continuam numerorum seriem praeferebat, uti capite primo observavimus. Magnam porro ipsis canonibus celebritatem auctoritatemque conciliavit haec generalis synodus, quae eosdem canones veluti Patrum regulas habuit. Nam actione quarta, recitato Antiocheno canone quinto, Omnes reverendissimi episcopi clamaverunt: Haec justa regula Patrum. Joannes II, inter canones ad Caesarium Arelatensem directos quartum et decimum quintum Antiochenos descripsit. Zacharias papa eosdem canones beatorum Patrum sanctiones vocat in epist. 7, ad Pippinum. Nicolaus I, epist. 9, ad Michaelem imperatorem, venerabiles Antiochenos et sacros canones appellat. Leo IV, in Romano concilio, eorumdem canonum honorificentissime meminit his verbis: Quid aliud arbitrari aut proferre valemus, nisi ut sancti Patres, qui in Antiocheno concilio residentes, tertio capitulo promulgarunt, et inviolabiliter statuerunt (Tom. IX Concil. Ven. ed., col. 1137)?

[Col. 0035C] 8. Magni vero interest horum canonum auctores cognoscere: male enim apud nonnullos audierunt. Quatuor hac in re sententias invenimus. Prima est cardinalis Bellarmini, lib. I de Conciliis, c. 6, ubi, recensitis quatuor Antiochenis conciliis, ait: Quintum est catholicum provinciale episcoporum triginta, cujus canones 25 habentur tomo I Conciliorum. Videtur fuisse tempore Joviniani et Liberii. Vide Sozomenum, lib. VI, c. 4. At Sozomenus hoc loco memorat concilium Antiochiae coactum anno 363, sub Meletio, cui solum tribuit synodicam ad Jovinianum circa fidem, nec ullius canonis ab eo editi meminit. Cum porro episcopi eidem synodicae subscripti ab episcopis qui canonibus Antiochenis subjiciuntur diversi sint, quis non videat eosdem canones ad aliam Antiochenam synodum pertinere?

[XXVI] 9. Secunda sententia est eminentissimi Baronii et aliorum quamplurium, qui eosdem canones conditos putant in concilio Antiocheno ab Eusebianis [Col. 0035D] adversus S. Athanasium habito anno 341, occasione dedicationis celeberrimae ecclesiae Antiochenae, quam Constantinus Magnus aedificare coeperat, et Constantius ejus filius absolverat. Hujus sententiae duo fundamenta sunt. Primum est inscriptio In encaeniis, seu In dedicatione eisdem canonibus praefixa in antiquis versionibus Dionysio Hadriana et prisca, quae indicio sunt eamdem inscriptionem in Graeco quoque ab interpretibus olim inventam fuisse. Secundum est testimonium Palladii et aliorum defensorum S. Joannis Chrysostomi, cui cum objectus fuisset Antiochenus canon quartus, illi hunc canonem a quadraginta Arianis adversus S. Athanasium editum fuisse reposuerunt. Ariani autem, qui S. Athanasium Antiochiae condemnandum curarunt, pertinent ad Antiochenam synodum in encaeniis celebratam anno 341.

10. Haec vero Baronii sententia Schelestratio improbabilis visa est, quippe quod incredibile existimet [Col. 0036A] canones ab Arianis conditos ab Ecclesia tum Graeca tum Latina fuisse receptos. Igitur in opere de Antiocheno concilio, Antuerpiae impresso anno 1681, probare studet viginti quinque canones esse quidem Antiocheni concilii in encaeniis coacti anno 341, at eos perperam Arianis tribui. Licet enim ibidem convenissent Ariani quadraginta, plures tamen catholicos antistites iisdem canonibus auctoritatem dedisse contendit. Illum vero canonem, qui Joanni Chrysostomo objectus, quadraginta Arianis a Palladio tribuitur, diversum esse censet a canone quarto, qui non a quadraginta, sed a nonaginta quinque circiter episcopis, ac plerisque ex iis catholicis, in laudata synodo una cum caeteris canonibus sancitus fuit. Hinc ipsa canonis Chrysostomo objecti verba, quae Palladius recitat, a canone quarto Antiocheno discrepare contendit; ac idcirco eum canonem a Palladio descriptum, post synodum in encaeniis a solis Eusebianis conditum putat adversus S. Athanasium, quem post eam synodum ab eisdem damnatum ostendere [Col. 0036B] nititur. Qui vero rerum gestarum historiam diligentius scrutati sunt, sicut in pleniori illa synodo occasione encaeniorum coacta Eusebianos licet pauciores praevalui se, et initio synodi in Athanasii condemnationem alios etiam episcopos pertraxisse certis testimoniis demonstrarunt; ita canonem S. Joanni Chrysostomo objectum, et contra S. Athanasium, uti traditur, editum, initio ejusdem synodi a cunctis Patribus conditum, ac ipsum esse Antiochenum canonem quartum, nihilum dubitant. Quod si verba hujus quarti canonis et ejus quem Palladius producit non omnino conveniunt, quid refert, cum sensus utrobique idem sit? Neque enim Palladius canonem ipsum, iisdem verbis recitavit, sed ejus compendium expressit in eum sensum quem Joannis Chrysostomi circumstantiae ferebant. Tota varietas est quia apud Palladium leguntur verba juste vel injuste, quae canon quartus non exhibet. At Chrysostomi hostes impacta eidem crimina probari non posse videntes, non [Col. 0036C] de alio crimine, sed hoc solum in judicium adduci oportere dicebant, nimirum quod post abdicationem absque concilii sententia se ipse in episcopali sede collocaverat (Socrat., lib. VI, c. 16). In id autem Antiochenum canonem quartum obtrudentes, qui id vetabat, perinde erat ac si dicerent hunc canonem aeque valere, sive quis juste, sive quis injuste depositus fuerit: huncque sensum rei suae congruentem Palladius exposuit, ut objecti canonis vim ac perversam interpretationem elideret. Certe hunc canonem Palladius non aliunde quam ex collectione Graeca cognovit, ac ob inscriptionem in encaeniis, quam suus Graecus ejusdem collectionis codex praeferebat, eumdem Arianis attribuit, quos quidem in encaeniis condemnasse S. Athanasium ex historia didicerat. Quare Socrates, qui ex Palladio ac ex aliis S. Joannis Chrysostomi defensoribus sumpsit quae ad ejusdem Joannis causam pertinent, non solum canonem quartum, sed omnes Antiochenos canones [Col. 0036D] eidem concilio in encaeniis habito ascripsit.

11. Tillemontius vero, etsi de hoc quarto canone nihil dubitet, quin ab Eusebianis conditus fuerit in synodo anni 341, non pauca tamen, quae in editione horum canonum leguntur, ei concilio et eisdem Eusebianis non convenire animadvertit. Praemissa canonibus epistola, tempus pacificum indicans, magnae rerum perturbationi ab Arianis hoc tempore et hoc praesertim in synodo [XXVII] excitatae nequaquam congruit. Quidam etiam canones Eusebianis auctoribus tribui non posse videntur. Gregorii enim Alexandrini ordinatio in eodem concilio peracta reprobatur canone 19, et Eusebii Nicomediensis translationes rejiciuntur, canone 21; nec verosimile est ab Arianis sub Constantio praevalentibus Nicaenam synodum solemni honore laudatam fuisse canone primo, in quo etiam de Constantino adhuc vivente potius quam mortuo sermo est. Numerus quoque tam exiguus episcoporum triginta praefixus vel subjectus canonibus [Col. 0037A] non convenit cum illo multo majore synodi anni 341, cum praesertim inter illos non inveniantur ea praecipua Eusebianorum capita, quae in hac synodo omnia gesserunt, desitque inter ipsos Flacillus, qui eo anno Antiochenam Ecclesiam regens abesse non debuit. Praeterea episcopi qui canonum auctores fuerunt coacti dicuntur ex provinciis dioecesis Orientis Antiocheno episcopo subditis, cum synodus habita in encaeniis ex aliis etiam Ponti ac Thraciae dioecesibus coaluerit. Hinc laudatus Tillemontius suspicatus est (Not. 26 in Arian. Hist.) duo concilia Antiochena a collectore Graeco in unum fuisse confusa, nimirum illud frequentissimum in encaeniis habitum anno 341, cui attribuit canonem quartum in Athanasium Eusebianorum opera constitutum, et fortassis etiam duodecimum, quem adversus eumdem editum existimat; ac alterum ex provinciis Antiocheno episcopo subjectis coactum ante annum 335, cui epistolam, subscriptiones et reliquos canones ascribendos opinatur.

[Col. 0037B] 12. Nobis haec Tillemontii opinio, etsi probabilior caeteris videatur, non tamen plane satisfacit. Hanc enim Graeci antiqui collectoris confusionem improbabilem credimus. Duos nimirum canones quartum et duodecimum, qui ab Eusebianis in encaeniis constituti creduntur, collector non intermiscuisset canonibus alterius synodi, si a diversis synodis editos ac distinctos nactus fuisset; sed in fine addidisset. Cum in unum juncti fuerunt Nicaeni et Sardicenses canones, prius Nicaeni, dein Sardicenses descripti fuere. Ita etiam cum in Graeco codice canones concilii Constantinopolitani anni 381 et alii duo alius synodi copulati fuerunt, isti duo post illos subjecti inveniuntur. Vel igitur omnes Antiocheni canones synodo anni 341 ascribendi sunt, si canon quartus, vel etiam duodecimus, Eusebianos habuit auctores; vel omnes in anteriori synodo sanciti fuerunt, nec nisi per allucinationem et errorem quartus canon concilio anni 341 Chrysostomi tempore ascriptus fuit. [Col. 0037C] Quid porro? Nos observationes Tillemontii gravissimas judicantes, ac sollicitius hac in re inquirentes, num anterius Antiochenum concilium inveniri posset, cui omnes canones convenirent, feliciter tandem deteximus hos prorsus convenire Antiochenae synodo anni 332.

13. Cum nomina episcoporum quibus Antiocheni canones tribuuntur hujus rei nobis indicio fuerint, de his nonnulla exactius praemittenda sunt. Graeca collectio cum ad nos pervenerit ex Graecis codicibus circa Photii tempora exaratis, qui nonnulla antiquorum codicum praetermisere, episcoporum nominibus caret, sed provincias tantum commemorat ex quibus episcopi convenerunt, his verbis: Sancta et pacifica synodus a Deo congregata in Antiochia ex provinciis Syriae Coeles, Phoeniciae, Palaestinae, Arabiae, Mesopotamiae, Ciliciae, Isauriae, iis quae per provincias sunt unanimibus sanctis consacerdotibus in Domino salutem. Nomina vero episcoporum conservata nobis fuerunt [Col. 0037D] in vetustissimis Latinis versionibus, quae olim ex Graecis vetustioribus exemplis hos canones recepere. In versione Isidoriana triginta episcopi recensentur; in versione autem prisca duo tantum et viginti episcoporum nomina designantur, quae tamen cum Isidorianae versionis nominibus conveniunt. Dionysii interpretatio nomina episcoporum omittit, uti colligimus ex duobus mss. purum Dionysium continentibus, Vat. 5845 et Palat. 577. In mss. vero collectionis Hadrianae, quae Dionysianam versionem recepit, episcoporum nomina ex alio fonte adjecta fuere. In his autem Hadrianis codicibus septem primis episcopis sua cuique provincia assignatur. Hae vero provinciae septem cum illis e Graeco codice paulo ante memoratis concordant. Sic enim ibidem legitur: Eusebius Palaestinensis, Theodotus Mesopotamiensis, Theodorus Isauriensis, Antiochus Phoenicensis, Agapius Arabiensis, Alphius Ciliciensis (ita legendum ex codice Pithoeano, quem Harduinus laudat; alias, mendose. [Col. 0038A] Viliciensis, [XXVIII] vel Syriciensis), Narcissus Coeles Syriae. Reliqui porro episcopi sine provinciarum nomine subjiciuntur. In vulgatis autem conciliorum post epistolam synodicam canonibus Antiochenis praemissam episcoporum catalogus sic describitur, ut quaevis provincia cum suis episcopis, et quivis episcopus cum suae urbis nomine efferatur: Provinciae Palaestinae, Eusebius Gadarensis; Provinciae Phoeniciae, Anatolius Emisenus; Aeneas Ptolemaidis, etc. (Tom. II Conc. Ven. ed., col. 585). Hanc catalogi methodum nulli, ut notavit Harduinus, codices exhibent. Hic itaque catalogus ab aliquo studioso posterius compactus fuit, qui Antiochenae synodi Patres ad septem Orientales provincias in Isidorianae versionis codicibus nominatas pertinere intelligens (Vid. hunc tomum, col. 424), conferensque cum catalogo Patrum Nicaenorum (plerique enim utrobique convenerunt), ex hoc catalogo urbes et provincias singulorum excerpsit atque descripsit: cumque duorum episcoporum Patricii et Alexandri, nomina inter episcopos [Col. 0038B] illarum septem provinciarum in Nicaeno catalogo non invenerit, hos sine ulla urbis ac provinciae designatione in finem rejecit, addito his Eustathio, quippe quem ab Eustathio Antiocheno jam deposito diversum esse persenserat. Hic porro studiosus vir dum Eusebium, qui in Palaestina fuit episcopus Caesariensis, Gadarensem effecit, e catalogo Nicaenorum Patrum, qui exhibetur in codicibus Hadrianis, errorem ebibit. Duae versiones, Isidoriana et prisca, inter episcopos Palaestinae duos Sebastenos efferunt, sic: Marinus Sebastenus, Gaianus Sebastiae, ac dein prosequuntur: Eusebius Caesariensis, Sabinus Gadarensis, Longinus Ascalone, etc. (Vid. infra col. 32). In mss. vero Hadrianis ne duo ejusdem Sebastis episcopi referrentur, post Marinum Sebastenum urbium nomina a subsequenti episcopo traducta fuerunt ad praecedentem, sic: Gaianus Caesariensis, Eusebius Gadarensis, Sabinus Ascalone, etc. Hoc vero errore studiosi illius viri excepto, designatio urbium et provinciarum [Col. 0038C] in caeteris episcopis ex Nicaeno catalogo deducta non improbabilis videri potest, cum plerique Antiocheni Patres fuerint etiam Nicaeni. Hinc porro agnoscimus erroneum potius esse eum catalogum in Hadrianis exemplis descriptum, quo septem primis episcopis sua cuique provincia assignatur. Primi enim tantum episcopi Eusebii Palaestinensis provincia cum Nicaeno catalogo congruit, caeterorum non item: ac propterea palam fit septem provinciarum nomina quae in Graeco textu et in versione Isidoriana separatim proferuntur, ita ut singula aliquos tantum episcopos indeterminate respiciant, in mss. Hadrianis librarii alicujus arbitrio assuta et accommodata fuisse septem primis episcopis, nullo praemisso examine num ipsis conveniret provincia quae cuique affixa fuit. In Graeca origine, quam ex antiquis versionibus agnoscimus, sola nomina episcoporum sine ulla provinciae notatione expressa fuerunt: nec sicubi aliquid episcoporum nominibus additur, solius provinciae, [Col. 0038D] sed civitatis praesertim nomen designari solet.

14. His notitiis praemissis, anno 332, Antiochena sede vacante ante electionem Euphronii, synodus Antiochiae coacta fuit, ut novum antistitem crearet. In hanc rem soli episcopi Antiochenae dioecesis convenire debebant. Cum epistola Constantini ad Antiochenam synodum hac de causa congregatam inscribatur Theodoto, Theodoro, Narcisso, Aetio, Alpheo, et reliquis episcopis qui sunt Antiochiae (Euseb de Vita Constantini, lib. III, c. 62), hos praecipuos ejusdem synodi episcopos ex provinciis ejus dioecesis fuisse, nihil est dubitandum. Alia porro peculiaris ejusdem imperatoris epistola eamdem in rem scripta fuit ad Eusebium Caesariensem, qui cum ex provincia Palaestinae Antiocheno subjecta eodem accurrisset, deficiente episcopo Antiocheno, primas in eodem concilio partes pro sua celebritate gessisse cognoscitur. Separatim vero is a caeteris episcopis ad Constantinum scripserat, eo quod omnium vota in ejus electione [Col. 0039A] concurrissent, a qua ipse abhorrens, noluit suum nomen synodicae caeterorum epistolae inscribere, qua ipsius confirmatio petebatur; sed aliis litteris ne hoc fieret enixe postulavit. Habes igitur in hac Antiochena synodo praecipua episcoporum nomina qui ex provinciis Antiochenae dioeceseos anno 332 convenerant, nimirum Eusebii, Theodoti, [XXIX] Theodori, Narcissi, Aetii, et Alphei. In his autem sex nonne vides quinque eorum nomina quos primo loco ex Hadrianis codicibus paulo ante retulimus? Unus Aetius, qui inter Nicaenos Patres Lyddae episcopus in Palaestina traditur, in catalogo eorumdem codicum deest: qui tamen errore librariorum, vel auctoris Graecae collectionis, levissima mutatione perperam traductus videtur in Enium, al. Aenium, uti legitur in iisdem mss. Hadrianis, pro quo auctor versionis Isidorianae Aeneam reddidit. Igitur nihil dubii esse debet quin laudati canones in hac Antiochena synodo anni 332 conditi fuerint, non vero in [Col. 0039B] illa anni 341.

15. Id autem ex eo maxime confirmatur, quia hac in sententia omnes a Tillemontio propositae difficultates solvuntur, probeque omnia conciliantur. Pax, quam post gravissimum Antiochenae Ecclesiae dissidium Constantinus feliciter compositam in epistola ad populum Antiochenum gratulatur, mire congruit cum illis Antiochenae synodicae verbis: Sancta et pacifica synodus, etc., Gratia et veritas Jesu Christi Domini et Salvatoris nostri sanctam Antiochenam Ecclesiam visitans, et in unum connectens per concordiam et consensum pacatissimi spiritus, etc. (Euseb. l. III de Vit. Constant., c. 60). Eusebius Caesariensis, cujus interventu pax inter Antiochenos facta fuit (Ibid., c. 59), primas, uti monuimus, in eadem synodo partes gessit; ac proinde primus tum in catalogo canonibus praefixo, tum in subscriptionibus apud omnes nominatur. Deest autem nomen episcopi Antiocheni, quippe haec synodus habita fuit Antiochena sede vacante. Cum porro idem Eusebius translationem [Col. 0039C] seu mutationem sedis recusasset, canon 21, qui has translationes vetat, huic synodo maxime congruit; cum praesertim imperator has translationes ecclesiasticae disciplinae contrarias suis ad synodum litteris declarans, id se cupere scripserit, ut ante electionem novi praesulis ea decernerentur quae apostolorum traditioni consentiunt. His enim praestructis, inquit, vestra prudentia juxta Ecclesiae regulam et apostolicam traditionem ita hanc electionem dirigere poterit, quemadmodum ecclesiasticae disciplinae ratio postulat (Ibid., c. 62). Hinc praecisum tempus quo in hac Synodo conditi fuerunt canones manifestum est, nimirum post imperatoris litteras et ante electionem Euphronii. Cum porro hic ab episcopis suae dioeceseos fuerit ordinatus, canon decimus nonus nihil repugnat. Nicaena synodus vivente Constantino maximo honore habita erat; ac propterea primus canon huic synodo ac tempori optime congruit, Eusebio praesertim curante, qui constitutum Nicaenum de Paschate in eo canone confirmatum eximiis laudibus [Col. 0039D] extulit (Ibid., c 18). Numerus episcoporum triginta et provinciae septem solius Antiochenae dioecesis, tum in Graeco textu, tum in versionibus Latinis, recensitae cum hac synodo probe conveniunt, quae cum alia pleniori synodo anni 341 nulla ratione concordant. Quod si Theodorus, Jacobus et Anatolius, in catalogo Antiocheno descripti, essent, ut videntur, Theodorus Laodicenus, Jacobus Nisibensis et Anatolius Emissenus, qui in Nicaeno catalogo inveniuntur, nova evidentior confirmatio accederet ad constituendam synodum anni 332, et excludendam illam anni 341. Etenim anno 335 Laodicenam sedem non tenebat amplius Theodorus, sed Georgius, qui in synodo Tyri anni ejusdem sedit, ut liquet ex Athanasii apologia secunda. S. Jacobus Nisibensis anno 649 epochae Graecorum, id est aerae vulgaris anno 338, e vivis excesserat, ut in Edesseno Chronico notatur, nec non in alio Chronico Dionysii [Col. 0040A] patriarchae Jacobitarum apud Josephum Simonium Assemanum, tom. I Bibliothecae Orientalis, pag. 18 et 395. Anatolius tandem Emissenus in concilio anni 341 interesse non potuit, cum initio ejusdem concilii Eusebius Emissenae Ecclesiae episcopus datus fuerit. In hac igitur tanta rerum omnium concordia cum sola synodo anni 332, quis adhuc ambigere potest num canones Antiocheni eidem synodo adjudicandi sint?

16. Neque vero scrupulum incutiat canon quartus, quem contra S. Athanasium in Arianorum synodo anni 341 editum defensores S. Joannis Chrysostomi tradiderunt. Nam praeterquam quod id negarunt Theophiliani ejusdem Chrysostomi hostes, qui eumdem canonem opposuerant, ipsius defensores in hoc errasse credimus, ac in eumdem errorem induxisse etiam alios tum veteres, tum recentiores. Omnia enim quae S. Athanasio ab Eusebianis objecta fuerunt crimina exacte referuntur in epistola Julii papae, et in Operibus ipsius [XXX] S. Athanasii. In his autem [Col. 0040B] nullum uspiam indicium est ejus criminis canone quarto perstricti, quod scilicet post depositionem sine ullo novo judicio in suam sedem redierit, cum tamen hoc maxime crimen ab illis opponendum fuerit, si contra Athanasium eum canonem edidissent. Id solum praesumpserunt defensores S. Joannis Chrysostomi, eo quod hunc canonem eidem sancto episcopo a Theophilianis objectum inter Antiochenos nacti, solam cognoscerent Antiochenam synodum in encaeniis habitam anno 341, quam condemnasse S. Athanasium ex aliis documentis notissimum erat. Hinc etiam per errorem huic frequentiori ac pleniori synodo ascripserunt minorem numerum episcoporum quadraginta, ut ex Palladio audivimus, apud quem tamen pro , quadraginta, legendum est , triginta; totidem enim praeferebat Graeca collectio, uti ex versionibus antiquis Isidoriana et Hadriana colligere licet. Hunc nimirum episcoporum numerum illi non ex ipsis Actis synodi anni 341, [Col. 0040C] sed ex Graeca collectione evidenter sumpserunt. Si enim Acta ejus synodi consuluissent, et in iis reperissent canones, non triginta, vel quadraginta, sed 95 circiter episcopos in eo concilio coactos didicissent. Eo igitur praejudicio, quo solam synodum Antiochenam anni 341 cognoscebant, hos canones in Graeca collectione inventos cum eodem triginta seu quadraginta episcoporum numero eidem synodo tribuerunt. Immo hunc errorem ebibisse videntur ex ipsa inscriptione Graeci codicis, quae in quibusdam exemplaribus eosdem canones constitutos praeferebat Antiochiae In encaeniis. In quibusdam exemplaribus Graecis diximus, non autem in omnibus. Cum enim voces In encaeniis pura Dionysii versio in antea memoratis codicibus exhibita praetereat, Graecum Dionysii exemplum iisdem caruisse manifestat. Ex his porro si Innocentius I, epist. 7, n. 3, Antiochenos canones haereticis auctoribus tribuit; cum id non ex propria notitia, sed ex relatione defensorum Chrysostomi, quibus respondet, scripserit (solos quidem [Col. 0040D] Nicaenos canones Romanam Ecclesiam agnoscere ibidem fatetur), nihil movere debet, sicut nec posteriorum scriptorum auctoritas, qui eamdem rem ex iisdem Chrysostomi defensoribus tradiderunt.

17. Interim si canon quartus contra S. Athanasium editus non credatur in synodo anni 341, nihil per se continet quod ecclesiasticae disciplinae non maxime congruat: unde nihil mirum si ab Ecclesia, tum Graeca, tum Latina, inter regulas Patrum relatus fuit cum caeteris canonibus Antiochenis, qui per sese similiter, perversa interpretatione seclusa, aequissimi sunt. Etsi enim canones secundus et quintus in concilio anni 332 editi videantur, contra eos catholicos qui, cum S. Eustathio Antiocheno, aliquanto ante inique Arianorum arte deposito, communicantes, eorum episcoporum qui illi subrogati fuerant communionem recusabant; cum tamen iidem haeretici, Constantino imperante occulti, in eo deponendo non [Col. 0041A] veram causam ob quam eum uti Nicaenae fidei acerrimum defensorem deponendum curarunt, sed fictitia crimina ea fallacia produxerint quae multos etiam non Arianos decepit; jure depositus credi potuit; justique proinde habiti fuerunt ii canones qui contra Eustathianos successorum ejus communionem vitantes in hoc concilio statuti sunt. Hoc autem dolo seposito, iidem canones adversus schisma editi adeo justi sunt, ut in assensum pertrahere potuerint etiam S. Jacobum Nisibensem et S. Paulum Neocaesariensem, siquidem hi sunt illi Jacobus et Paulus qui in hujus synodi catalogo recensentur. Nihil ergo dubii superest quo minus omnes hi canones Antiochenae synodo anni 332 adjudicentur.



CAPUT V. De Canonibus Sardicensibus. Hi duplici exemplo ab ipsa synodo editi, Graece, et Latine. Horum exemplorum discrimen. Quid sentiendum de insignibus variantibus lectionibus exemplarium Latinorum, ob quas nonnulli diversas interpretationes Latinas praeferri opinati sunt.
[Col. 0041B]

1. Cum synodus Sardicensis in epistola ad Julium papam apud S. Hilarium, fragm. 1, n. 10, eorum meminit quae acta sunt, quae gesta, quae constituta, voce constituta canones ab eadem conditos indicari nemo ambigit. [XXXI] At nonnullis dubium est num iidem canones Graece an Latine editi fuerint. Cum plerique Sardicenses Patres Graeco sermone uterentur, pauciores Latino; canones Graece potius quam Latine fuisse scriptos opinio invaluit. Hinc antequam ederetur Dionysii Exigui epistola ad Stephanum, credebatur a pluribus Latinum textum eorumdem canonum ab eodem vulgatum esse versionem ex Graeco: idque eo credibilius fiebat, quia Latinus item textus ab Isidoro receptus alia interpretatio videbatur. Haec sententia antiquis etiam temporibus obtinebat; in vetusto enim codice 55 capituli Veronensis, [Col. 0041C] post descriptos canones Sardicenses ex Graeco Latine redditos, alia posteriori, sed antiqua, manu subjiciuntur iidem canones uti a Dionysio editi fuerunt hoc titulo ipsis praefixo: Item iidem canones secundum aliam translationem. Editio quoque eorumdem canonum inserta versioni priscae, quam hoc tomo recudemus, ita a Dionysiana et Isidoriana lectione discrepat, ut non ex eodem originali Latino, sed ex diversa interpretatione tanta varietas profecta videatur. Cum porro observatum fuit Dionysium in laudata epistola testari se statuta Sardicensis concilii et Africani dedisse, quae Latine sunt edita; sicut Africana statuta ab origine prodierunt Latine, ita etiam Sardicensia Latine ab ipsa synodo edita fuisse cogitari coepit.

2. Ne autem Graecus textus, quem habemus, interpretatio credatur ex originali Latino, Sardicenses canones duplici originali exemplo in ipso concilio scriptos credere oportet, Graeco nimirum pro Graecis Patribus, et pro Latinis Latino. Aliquot hujus concilii [Col. 0041D] epistolas habemus, quae vel ad omnes episcopos missae, Graecos praesertim respiciebant, vel ad Graecas Ecclesias scriptae fuerunt. Harum Graecus textus invenitur, vel interpretatio Latina ex Graeco, propterea quod Graece editae sunt. At epistolam ad Julium papam Latine tantum habemus tum apud S. Hilarium, tum in aliquot collectionibus Latinis, quae eam ab Hilario non videntur recepisse, cum in subscriptionibus aliquantulum discrepent. Nihilo tamen minus idem est in omnibus Latinus textus, eo quod tum Hilarius, tum earum collectionum auctores eam epistolam derivarunt ex eodem originali Latino, ex quo aliquot exemplaria olim vulgata fuerant. Sardicenses scilicet Patres, inter quos non pauci erant Latini, non Graece, sed Latine scribendum putarunt ad Julium pontificem, qui Latina lingua utebatur. In caeteris Graecis conciliis Ancyrano, Neocaesariensi, Nicaeno, Gangrensi, Antiocheno, Laodiceno, et Constantinopolitano, [Col. 0042A] ex quibus canones Latine redditos suscepimus, vel nulli, vel paucissimi Latini episcopi aderant: unde nil mirum si iidem canones Graece tantum exarati fuere. In concilio autem Sardicensi, etsi plures essent Graeci, non pauci tamen Latini Patres convenerunt ex Italia, Gallia, Hispania, Africa, atque Pannoniis: septem enim et viginti saltem episcopos ad has provincias pertinere ex catalogo Patrum Sardicensium paulo post subjiciendo palam fiet. Canones autem cum non pro solis Graecis, sed pro Latinis etiam fuissent constituti, et nonnulli quidem in gratiam potissimum Latinorum, non tam Graece pro Graecis, quam Latine pro Latinis Patribus exarandi fuerant. Quod si generalis ejusdem concilii synodica ad Graecos non minus quam ad Latinos missa non tam Graeco quam Latino sermone edita videtur, ut indicant formulae Latini exempli apud Hilarium diversae prorsus a Graeco textu, quae interpretationi non congruunt; quanto magis idipsum de canonibus judicandum est (Vid. t. II, Concil. V. edit. col. 700 et [Col. 0042B] 711)?

3. Hujus duplicis originalis exempli canonum evidens argumentum praebent aliquot, nec exigua discrimina inter Graecum textum atque Latinum, ob quae alter ab altero per translationem profectus dici nequit. In vulgato Graeco tres canones desunt qui leguntur in quovis textu Latino, uti sunt apud Isidorum canones, 10, 12 et 18; et e contra duo canones absunt a quovis Latino textu, qui in Graeco inveniuntur, can. 18 et 19. Quod si unus e tribus canonibus in vulgato Graeco deficientibus, nimirum canon apud Isidorum 18, qui incipit Januarius, exstabat in eo Graeco exemplo ex quo sumpta fuit antiquissima eorumdem canonum versio hoc tomo edenda nobisque conservata in memorato ms. 55 capituli Veronensis, nullibi tamen invenire licuit in Graeco duos alios canones, qui sunt in Latino exemplo; sicut inter tot diversae originis exemplaria textus Latini nullibi reperire licuit duos illos canones [XXXII] quos omnia [Col. 0042C] Graeca exemplaria constanter exhibent. Si alter textus alterius interpretatio fuisset, iidem procul dubio canones tum in Latino tum in Graeco legerentur, nec unus textus alios canones omitteret, alios adderet. Accedit ordo canonum in utroque textu plane diversus. Licet enim ordo canonum Graeci textus in omnibus mss. conveniat, sicut et ordo canonum Latini textus in Latinis diversae originis collectionibus idem deprehenditur, ordo tamen canonum Graeci textus ab ordine canonum textus Latini maxime discrepat: quod ab interpretatione alterius ex altero alienissimum est.

4. Aliam apertiorem duplicis originalis Graeci et Latini rationem proponemus. Duo canones in Graeco metropolitani mentionem ingerunt, quam in Latino frustra requires. Canon sextus Graecus ita Latine redditur: Si contigerit in una provincia, in qua sunt plurimi episcopi, unum episcopum conventui non interesse, et ille per quamdam negligentiam nolit convenire, et episcoporum institutioni et electioni assentiri, [Col. 0042D] congregata autem populi multitudo instet ut fiat institutio episcopi qui ab eis postulatur; oportet illum prius qui non ad fuerit episcopum admoneri per litteras exarchi provinciae, nempe episcopi metropolitani, quod rogat populus sibi pastorem dari: et existimo recte habere hunc quoque exspectari ut adsit. Si autem litteris rogatus non adfuerit, ac ne rescripserit quidem, populi voluntati satisfiat. Oportet autem ex vicina quoque provincia accersiri episcopos ad metropolitani episcopi institutionem. Antiquissima versio e Graeco, quae in laudato codice Veronensi legitur, pro ad metropolitani episcopi institutionem habet ad ordinationem episcoporum, cujus versionis sensus contextui concinens (neque enim de metropolitani, sed de ordinatione episcopi a metropolitani per agenda agitur) aliam meliorem quam in vulgatis Graeci textus lectionem interpreti prae oculis fuisse significat. In Latino autem Dionysii textu hic idem canon num. 5 affertur sic; [Col. 0043A] Si contigerit in una provincia, in qua plurimi fuerint episcopi, unum forte remanere episcopum; ille vero per negligentiam noluerit ordinare episcopum, et populi convenerint; episcopi vicinae provinciae debent illum prius convenire episcopum qui in ea provincia moratur, et ostendere quod populi petant sibi rectorem, et hoc justum esse, ut et ipsi veniant (al. melius ipse veniat) et cum ipso ordinent episcopum. Quod si conventus litteris tacuerit, et dissimulaverit, nihilque rescripserit, satisfaciendum esse populis, ut veniant ex vicina provincia episcopi, et ordinent episcopum. Quod in Graeco tribuitur primati, seu metropolitano provinciae, in Latino Dionysii textu, qui idem est in aliis collectionibus Latinis, alia prorsus sententia elatum episcopis vicinae provinciae asseritur. Similiter canone 14 Graeci textus de presbytero vel diacono deposito legitur: Qui ejicitur potestatem habeat confugiendi ad episcopum metropolis ejusdem provinciae. Si autem metropolitanus abest, ad finitimum concurrendi et rogandi ut suum negotium accurate examinetur. Neque [Col. 0043B] enim non sunt aures praebendae iis qui rogant. Ille quoque episcopus, qui jure vel injuria eum expulit, aequo animo ferre debet, ut rei fiat examinatio, et vel ejus confirmetur sententia, vel corrigatur. In Latino autem apud Dionysium canone 17: Habeat potestatem is qui abjectus est ut finitimos episcopos interpellet, et causa ejus audiatur, et diligentius tractetur, quia non oportet ei negari audientiam roganti; et ille episcopus qui aut juste aut injuste eum abjecit patienter ferat ut negotium discutiatur, ut vel probetur sententia ejus a plurimis, vel emendetur. In Graeco negotium ac judicium committitur metropolitano ejusdem provinciae, vel, si absit, metropolitano provinciae finitimae; in Latino autem vicinis episcopis. Quid ita? Haec, quae pluribus difficultatem moverunt, facile intelligentur sid uo originalia canonem distinguas, alterum Graecum pro Graecis, alterum vero pro Latinis Latinum. Cum apud Graecos metropolitani plures jamdiu obtinerent, clericorum inferioris ordinis appellatio metropolitis [Col. 0043C] in Graeco textu addicta fuit. Cum autem apud Latinos, in Italia praesertim, in Galliis et Hispaniis, sub hoc tempus nondum metropolitani ita essent uti apud Graecos instituti, quemadmodum ostendimus in observationibus ad dissert. 5 Quesnelli, part. II, c. 5, idcirco clericorum appellationes non ad metropolitas, sed ad vicinos episcopos deferendas [XXXIII] in Latino textu sancitum fuit; eademque de causa quod in praecitato canone Graeco exarcho provinciae seu metropolitano tribuitur, in Latino vicinis episcopis assertum vidimus. Hinc etiam patet necessitas quaedam edendi hos canones tum Graeco tum Latino exemplo, ut scilicet diversae Latinorum et Graecorum disciplinae, atque ecclesiasticae dispositioni accommodarentur. Neque vero ad metropolitas apud Latinos quoque astruendos opponas canonem nonum, qui commendatitias epistolas accipiendas decernit ab episcopo, qui est in majori civitate, ut Graecus textus praefert, vel, ut habet Latinus textus Dionysii, qui in metropoli consistit; metropolim enim civilem, vel geographicam, [Col. 0043D] non vero ecclesiasticam hic indicari credimus: unde in aliis Latinis exemplaribus mss. Vat. Reginae 1997 et Isid. legitur, qui in maxima civitate, id est metropoli, consistit; ubi maxima civitas geographicam seu civilem metropolim explicat. Apud Africanos quidem episcopus metropolis civilis seu geographicae per sese non erat metropolitanus; et nihilominus in synodo Hipponensi anni 393, dum Mauritani Sitifenses proprium primatem petierunt, qui ex Afrorum more senior episcopus erat, simul postularunt ut si quae a Carthaginensi primate episcopis Mauritanis nuntianda essent causa disciplinae, ad Sitifensem, id est ad metropolis civilis aut geographicae episcopum scriberentur. Similiter statutum fuit in concilio Milevitano anni 402 ut matricula et archivus Numidiae et apud primam sedem esset, et in metropoli, id est Constantina. Quidni simile quidpiam statui poterat in Sardicensi, ut profecturis, ad comitatum [Col. 0044A] commendatitiae litterae darentur ab episcopo civilis aut geographicae metropolis, licet is apud Latinos non esset praeditus jure metropolitico? Nondum enim institutis apud eos episcopis metropolitanis, commendatitias tradere prae aliis deferendum visum est episcopo metropolis, eo quod metropoles eorumque episcopi notiores ac celebriores essent, ut ne exinde metropoles ecclesiasticae ibidem apud Latinos institutae inferantur, quas ex aliis documentis serius erectas alio loco probavimus, et hoc quidem tempore nondum inductas ex duobus laudatis canonibus Sardicensibus Latini exempli non modicum confirmari perspeximus. Interim vero horum canonum sententia diversimode proposita in Graeco et in Latino textu, ut diversae Latinorum ac Graecorum dispositioni aptaretur, diversum originale Graecum et Latinum mirifice comprobat. Eadem fortassis de causa in Latino exemplo omissi fuerunt duo canones, in Graeco editi, propterea quod ad Thessalonicensem Ecclesiam pertinentes, nihil statuerent quod ad Latinarum Ecclesiarum [Col. 0044B] regulam conferre posset.

5. Neque vero ad excludendum originale Latinum quempiam moveant illae variantes lectiones quae in diversae originis collectionibus Latinis ita incurrunt in oculos, ut aliam atque aliam eorumdem canonum formam ac veluti translationem exhibere nonnullis visae sint. Nam praeterquam quod et numerus et ordo, et aliquot etiam sententiae a Graeco nimium discrepantes versionis rationem nequaquam ferunt, exactius perpendentibus et conferentibus singula in exemplaribus Latinis, totam varietatem sitam esse in quibusdam vocibus hic illic dispersis, integras vero lineas et commata integra totidem verbis convenire patebit; quod cum in versionibus reipsa diversis non reperietur, primaevum originale Latinum liberioribus amanuensium variantibus alicubi transformatum, sed in radice idem cognoscetur. Ne vero haec tanta antiquorum amanuensium licentia, atque in textu ab origine Latino varietas tanta, incredibilis videatur, [Col. 0044C] simile plane indubitatum exemplum praesto est ex iis Africanis canonibus celebris synodi Carthaginensis anni 419, quos Latinae quidem originis Dionysius aeque ac Sardicenses se protulisse affirmat, uti Latine editi fuerant. Hujus enim synodi canones, qui apud laudatum Dionysium sunt inter Africanos primi canones triginta tres, ex mss. collectionibus Vat. Reginae 1997, Vat. 1342, et Lucana-Colbertina, hoc tomo edemus non solum alia divisione dispertitos in canones quadraginta, verum etiam cum insignibus variantibus lectionibus, quales in Sardicensibus invenimus. Quod si de eorum Latino originali ob ejusmodi variantes nemo dubitare potest, ita nec de Sardicensibus suspicandum eo nomine, quod similes variantes receperint, cum de utrisque eamdem Latinam originem Dionysius testetur. Qui porro Sardicensium canonum Latinum originale in Latinis collectionibus conservatum apertius cognoscere velit, duas interpretationes [XXXIV] eorumdem ex Graeco conferat, alteram recentiorem in conciliis impressam, [Col. 0044D] alteram antiquam, quam e ms. capituli Veronensis hoc tomo edemus; et ingens cum rerum et ordinis, tum verborum etiam discrimen perspiciens, Latinum diversarum collectionum textum in omnibus cohaerentem non e Graeco redditum, sed ab originali Latino profectum agnoscet.



CAPUT VI. Num Sardicenses canones Graeco canonum codice inserti fuerint. Non omnes Graeci codices canonum fuere similes, nec in omnibus canones continua numerorum serie notati. De Sardicensium canonum auctoritate apud Graecos etiam Orientales.

1. Sardicenses canones non tam Latine quam Graece ab origine editos, ita ut Graecus originalis eorum textus nobis a Graecis ipsis conservatus, et ordine et numero canonum, et nonnullis etiam sententiis [Col. 0045A] Graecarum Ecclesiarum disciplinae aptatis ab originali Latino differat, ex disputatis capite praecedenti manifestum sit. Tota nunc controversia in eo versatur, num et quando iidem canones Graece scripti relati fuerint in Graecum synodorum et canonum codicem, et num apud Graecos praesertim Orientales semper auctoritatem obtinuerint. Christophorus Justellus eosdem in Graeco codice serius descriptos, et ab antiquis Orientalibus haud receptos opinatus, excludendos censuit a primigenio Graeco canonum codice, quem universae Ecclesiae codicem inscripsit, suoque (ut capite primo ostendimus) arbitrio compegit. Hujus sententiae potissimum seu verius unicum fundamentum elicitur ex Dionysio Exiguo. Continuata enim series titulorum seu canonum 165, quos a Nicaenis ad Constantinopolitanos usque canones in sua Graeca auctoritate, seu Graeco codice canonum, descriptos notavit, proprium intermedium locum Sardicensibus non relinquit. Hinc illos non e Graeco transtulit, ut caeteros quos in eo [Col. 0045B] codice reperit, sed Latine, uti editi fuerant, adjecit. Id autem ne peculiare et proprium unius Dionysiani Graeci codicis fuisse credatur, commune omnibus Graecis exemplaribus idem Justellus venditat in praefatione his verbis: Unde apparet primitivae Ecclesiae Patres in illo veteri codice canonum componendo, juxta quem de rebus sacris judicia habebantur, singula consequentia concilia certo ordine disposuisse, certaque et continua serie nec interrupta numerorum connexione canones illorum numerasse, ne quid huic codici detrahi aut addi posset: quem ideo Patres Ephesini et Chalcedonenses aliique ecclesiastici scriptores et , , et , seriem et consequentiam canonum, consequentiam ecclesiasticam, et consequentiam numerorum passim vocant (Tom. I, Biblioth. Jur. Canon. pag. 16). Ita Graecum codicem canonum jam ab ipsa ejus origine, qua Patrum et Ecclesiae Graecae auctoritate conditum putat, continuata numerorum [Col. 0045C] serie et successione omnes canones signatos praefert, uti in Dionysiano exemplo inventi fuerunt, nec non in illo simili, quod Patribus Chalcedonensibus usui fuit. Totus autem hic nisus eo tendit ut Sardicenses canones ex hac numerorum serie a Graeco Dionysii codice expunctos a primitivis et antiquis Ecclesiae Graecae exemplaribus excludat, sicque eos a veteri Graeca Ecclesia non receptos, sed rejectos ostendat.

2. Hoc vero argumentum multis ex capitibus nutat. Primo falsum est illud quod Justellus initio praesumit, codicem primitivum Patrum Graecaeque Ecclesiae auctoritate fuisse conditum atque probatum. Nos enim Graecam canonum collectionem privato studio compactam credimus, omnique auctoritate publica diutius caruisse. Id palam efficitur ex eo quod accidit in causa S. Joannis Chrysostomi. Objectus ipsi fuit a suis hostibus Antiochenus canon quartus. Canones autem Antiochenae synodi relati jam erant in codicem. Quid ad haec Chrysostomus et [Col. 0045D] suarum partium episcopi? Eos canones non a catholicis, sed ab Arianis conditos nihil auctoritatis habere protestati sunt. Legatur Palladius, qui in dialogo de Vita ejusdem sancti disputationem hac de re utrinque habitam refert. Decepti quidem illi fuerunt inscriptione illa, In encaeniis, quam iidem canones in Graeco codice praeferebant, uti explicavimus cap. 4, [XXXV] § 2. At qui sic repudiarunt hos canones quamvis relatos in codicem canonum, hunc sane codicem a Graecae Ecclesiae Patribus conditum et approbatum ignorabant. Quem autem codicem approbatum nescierunt Joannes Chrysostomus aliique Orientales episcopi ejus partium, undenam is ante hoc tempus ab Ecclesia Graeca approbatus constitui queat, non intelligimus.

3. Quod secundo Justellus affirmat, in primitivo Graeco canonum codice, ac exinde in caeteris antiquis Graecis exemplaribus canones omnium synodorum [Col. 0046A] continua numerorum serie fuisse signatos, uti erant in Graeca auctoritate, seu exemplo Dionysii Exigui, in quo omnium canonum numerus perveniebat usque ad 165, non minus falsum arbitramur. Ratio quam ille affert ex testimoniis conciliorum Ephesini atque Chalcedonensis ante ejus praefationem descriptis inanissima est. Ludit et innititur Graecis vocibus et , quas seriem canonum et canonum consequentiam interpretatur, ut his formulis indicetur codex in quo canones consequenti numerorum serie descripti continerentur. At voces et nec seriem nec consequentiam numerorum significant, sed ordinem, methodum ac stylum, uti vocant, canonicum ab iis omnino sequendum qui rite ex ecclesiasticarum regularum canonumque praescripto agere velint. Ita act. 1 synodi Ephesinae, , juxta canonum ordinem (Justellus seriem reddidit) judicium instituendum decernitur (Tom. III Concil. V ed. col. 1005, e). Alibi vero illegitima ac irregularia gesta contra S. Cyrillum [Col. 0046B] et Memnonem, , praeter omnem ecclesiasticum ordinem et praeter canones acta dicuntur in relatione ejusdem synodi ad imperatorem (Ibid., col. 1185, a); et iterum aliquando post: , , contra leges et canones omnemque ecclesiasticum ordinem; et rursum , contra omnem canonum ordinem; et post pauca apertius in hanc sententiam additur: Quamobrem cum et ipse (Joannes Antiochenus) et reliqui quoque, quos secum habet, adeo , illegitime inordinateque, , et praeter omnem ordinem ecclesiasticum egerint (Col. 1188, a). Neque vero eaedem voces alio sensu in synodo Chalcedonensi accipiuntur, uti multis, si opus esset, ejusdem concilii testimoniis confirmare liceret.

4. Formula vero , numerorum ordinem, quam Justellus in descripto textu opposuit, [Col. 0046C] in unico Joannis Scholastici testimonio legitur (In praefat. pag. 500), quod inter alia idem Justellus recitavit pag. 8. Hic autem usus est ea formula alio prorsus sensu, qui Justello nihil favet. Non codicis canonum, sed sui operis rationem redditurus ait: Cum ea, quae passim ab ipsis (decem synodis) definita sunt pro temporibus, in unum colligere magno studio enixi fuerimus, eaque in titulos quinquaginta distribuerimus, , non ordinem quemdam et seriem numerorum servavimus, primum, ut ita dicam, et secundum, et tertium, et quartum, et quintum deinceps canones conjungentes, sed similia similibus, quantum fieri potuit, copulantes, et par pari capiti connectentes, etc. (Tom. II Bibl. Juris can.). Joannes nimirum in suo opere non simul Nicaenos canones unum post alium, nec simul Ancyranos, aut alios aliarum synodorum continua cujusque synodi numerorum et canonum serie descripsit; sed in titulos quinquaginta canones diversorum conciliorum, qui ad quemque titulum pertinent, hinc et hinc [Col. 0046D] sumptos distribuit. Num vero in codice ex quo canones in suum opus transtulit numerorum ordo et series continua esset a canonibus primi concilii ad canones ultimi, nihil indicii est. Immo ex methodo qua utitur in citandis cujusque synodi canonibus numero distincto et proprio, ex. gr., Antiocheni concilii canon primus, secundus vel tertius, non vero canon 80, 81 vel 82, uti signati fuissent in codice continuam numerorum et canonum seriem praeferente, palam effici videtur, Joannem eum codicem canonum adhibuisse, qui hac continuata numerorum serie carebat.

5. Hanc quidem continuam numerorum seriem a quibusdam Graecis exemplaribus apertius excludunt duae versiones prisca et Isidoriana. Hae in Nicaena synodo praeter canones exhibent Symbolum et catalogum Patrum, quae duae particulae item leguntur in duabus aliis vetustis interpretationibus, quarum altera continetur in ms. Vat. Reginae, ex altera vero [Col. 0047A] Symbolum et catalogus [XXXVI] Patrum Hadrianae collectioni inserta fuerunt. Graeca igitur exemplaria, ex quibus hae versiones sumptae sunt, et Symbolum et Patrum Nicaenorum catalogum praeseferebant. Certe cum Africani anno 419 petiissent ab Attico episcopo Constantinopolitano notitiam canonum Nicaenorum, is non tam canones quam Symbolum e suis Graecis exemplaribus Latine redditos misit. Vide part. II, cap. 2, n. 3. Eadem ratione Graeca exemplaria quibus auctores versionum priscae et Isidorianae usi sunt, in Gangrensibus canonibus atque Antiochenis praeter canones synodicas etiam continebant, quarum quidem Graecus textus inventus et editus est. Haec autem omnia cum desiderentur in pura versione Dionysii, uti ex duobus puris ejus mss. Vat. 5845 et Vat. Palat. 577, colligere licuit, Graecum profecto Dionysii exemplum, quod a capite ad calcem accurate reddidit, iisdem carebat. Graeci igitur codices canonum ab aliis memoratis antiquis interpretibus adhibiti a Dionysiano erant diversi, et ita diversi, [Col. 0047B] ut eam numerorum seriem, qua praeditus erat codex Dionysii, haudquaquam ferrent. Additiones enim saltem Symboli in canonibus Nicaenis, et synodicarum in Gangrensibus atque Antiochenis, cum auxissent numeros, aliam auctiorem numerorum computationem induxissent, quae ad abjudicandam ab his codicibus numerorum seriem codicis Dionysiani, et ad sententiam publici codicis hac statuta numerorum serie notati refellendam sufficeret. Cum vero in iisdem versionibus hujus continuatae numerorum notationis nullum indicium sit, probabilius credimus Graecos codices unde illae profectae sunt numeris ejusmodi continua successione notatis caruisse.

6. Neque idcirco negamus exstitisse codices aliquos canonum qui hac numerorum serie notarentur. Immo probabile nobis est eum qui in Graecum codicem hanc continuam numerorum seriem induxit, ut solos canones computaret, caetera quae non sunt canones, [Col. 0047C] nimirum Symbolum, subscriptiones, seu catalogum Patrum, et synodicas praeteriisse, uti in Graeco Dionysii codice evenit. Id autem in rem nostram solum contendimus, non omnes Graecos canonum codices fuisse hujus generis, neque hanc numerorum seriem, quibus in codicibus inerat, publica auctoritate fuisse inductam, aut eos tantum canones ab Ecclesia Graeca fuisse receptos, qui in ejusmodi codicibus numerorum serie distinctis continerentur. Canon quartus Antiochenus S. Joanni Chrysostomo objectus, apud Palladium nullo numero distinguitur. Idem canon sine ullo numero oppositus quoque fuit S. Cyrillo in epistola legatorum pseudosynodi Ephesinae ad Rufum. Socrates ex antiqua versione Epiphanii Scholastici, in Historia Tripartita, lib. XI, c. 8, citat regulam 18 Antiochenam numero canonum ipsius synodi proprio (qui numerus 18 in vulgato Graeco textu Socratis excidit), cum ex codice in quo inesset continua numerorum series canon seu regula 97 alleganda fuisset.

[Col. 0047D] 7. Textus qui codicem cum numerorum serie indigitent paucissimi sunt. In Chalcedonensi actione de Caroso et Dorotheo duo canones Antiocheni recitantur ex codice cum numeris continuatae successionis, et similiter duo actione 11. Episcopi etiam Pisidiae, in epistola ad Leonem augustum inserta codici encyclio, eadem ratione Antiochenum canonem afferunt ex regula 83. Praeter haec autem duo vel tria testimonia anteriora Dionysio, nullum aliud invenire hactenus licuit, quod similem numerorum seriem indicet. In eodem concilio Chalcedonensi, act. 4, canon Antiochenus quintus sine ulla synodi vel numeri indicatione ab Aetio Constantinopolitano ex codice lectus fuit: Aetius archidiaconus Constantinopolis sanctae et universalis Ecclesiae dixit: Regula est haec cum aliis posita a sanctis Patribus, quam custodientes sanctissimi Patres episcopi, docent et clericos et monachos et omnes Christum colentes. Si autem inveniant aut resultantes, [Col. 0048A] aut acquiescere non volentes, hac utuntur regula. Et ex codice relegit haec: De clericis et monachis, qui semetipsos a communione suspendunt. Si presbyter aut diaconus suum contemnens episcopum, etc. (Tom. IV Conc. col. 1418, d). Titulus peculiaris De clericis et monachis, etc., in Aetii codice descriptus, qui in nulla antiqua, nec in Dionysiana versione, nec in Graeco vulgato invenitur, diversum codicem manifestat, in quo nullus, ne peculiaris quidem, numerus canonibus appositus erat, et diversum etiam a Dionysiano, cui numerorum continua series inerat. In actione de Photio Tyri Atticus Nicopolitanus [XXXVII] episcopus canonem quartum Nicaenum ex codice recitavit hoc titulo: Trecentorum decem et octo sanctorum Patrum, qui Nicaeae convenerant, canon quartus (Ibid., col. 1438). Idem vero canon iterum recitatur, act. 13, sine ullo titulo ex alio codice, quem Eunomius episcopus Nicomediensis exhibuit: Gloriosissimi judices dixerunt: Canones legantur. Veronicianus vir devotus magistrianus et secretarius divini consistorii ex [Col. 0048B] codice dato ab Eunomio reverendissimo episcopo legit capitulum sextum: Episcopum oportet quidem praecipue ab omnibus episcopis provincialibus ordinari, etc. (Ibid., col. 1634, d.). Notabile est discrimen allegandi hujus canonis: in actione de Photio nomine canonis, ', canon quartus, in actione autem 13 voce capituli, ', ubi corrigendum ', capitulum quartum. Observamus praeterea in illis testimoniis, quae ex continuata numerorum serie canones allegarunt, constanter praeferri vocem , uti videre est in laudatis actione de Caroso et Dorotheo, et actione 11. Codex ergo ab Eunomio productus cum voce diversus videtur ab iis qui numerorum continuam seriem continebant. Quod si lectio ', capitulum sextum, quae tum in mss. Graecis, tum in antiqua versione concilii Chalcedonensis, et in codicibus Rustici uniformiter exhibetur actione 13 errori antiqui amanuensis deputanda non est, ut Baluzius indicavit, sed potius divisioni diversae canonum Nicaenorum, [Col. 0048C] quae ita in aliquo Graeco codice, ut in mss. collectionis hoc tomo edendae eum canonem sextum efficeret (in codice Vat. Reginae 1997 alia divisione septimus evadit), nova hinc ratio suppeteret, ex qua diversitas ejus codicis Eunomiani luculentius comprobaretur.

8. Aliud apertius testimonium Graeci exempli ab eo diversi, ex quo canones cum numerorum serie allegati fuere, suppetit ex actione 16. Id antequam probetur, detegenda sunt duo vitia quae vulgatum textum inficiunt. In eadem actione, post recitatum a Paschasino Nicaenum canonem sextum in eam formam quam Italici codices exhibebant, editiones conciliorum Constantinum secretarium inducunt, qui eumdem sextum canonem Nicaenum et alium synodi Constantinopolitanae legit ex Graeco Aetii archidiaconi codice. Vehemens primum suspicio exoritur hanc iteratam Nicaeni sexti canonis recitationem intrusam esse, non solum quia hic canon Nicaenus veluti ab Aetio Constantinopolitano productus [Col. 0048D] in quaestione de qua tunc agebatur pro Constantinopolitana sede nihil conferret, quin potius eidem adversaretur, solusque canon Constantinopolitanae synodi in eamdem rem a Constantinopolitanis ingereretur; sed multo magis quia in antiqua versione, quae pura conservatur in codice olim Joliano, nunc autem capituli Parisiensis, hic repetitus canon sextus, ut notavit Baluzius, omittitur: unde a primo illo interprete in suo Graeco codice inventus non fuit. Forte vero cum lectio ejusdem canonis a Paschasino producti prioribus verbis differret aliquantulum a Graecorum codicum lectione, quidam Graecus studiosus horum codicum lectionem olim descripsit in margine, ac ex margine deinceps irrepsit in textum. Quae insitio cum legatur in mss. editionis Rustici, antiqua cognoscitur. Ipsa porro Rustici editio, licet hoc additamentum receperit, aliam tamen Graeci vulgati textus posteriorem corruptionem detegit. In hoc scilicet [Col. 0049A] praeter insertum Nicaenum canonem aliis atque aliis verbis introducitur canon Constantinopolitanus sic: . , etc. Idem secretarius relegit ex eodem codice: synodicum secundae synodi. Haec constituerunt CL episcopi qui in Constantinopolim Dei gratia convenerunt ex diversis provinciis, etc. (Tom. IV Conc., col. 1749, a). Prima illa verba, Idem secretarius relegit ex eodem codice, quae expuncto Nicaeno canone superflua sunt, et in antiqua sane versione eumdem canonem ignorante omittuntur, desunt etiam apud Rusticum; ac proinde is haec in suis quoque Graecis codicibus nequaquam reperit. Praeterea idem Rusticus in sequentibus antiquae versionis lectionem retinens, non habet: Synodicum secundae synodi. Synodi quidem secundae appellatio Constantinopolitanae tributa ad posteriora tempora pertinet, cum in Graecis canonum codicibus generalia [Col. 0049B] concilia a topicis separari, et post Nicaenam synodum Constantinopolitana collocari coepit.

[XXXVIII] 9. Sed age jam in rem nostram sincerum textum, qui exclusa Nicaeni canonis repetitione veram lectionem praefert, ex antiqua versione producamus. Constantinus vir devotus secretarius divini consistorii ex dato codice ab Aetio Constantinopolitanorum sanctissimae Ecclesiae recitavit: synodicum primi concilii sub Nectario episcopo Constantinopolitano episcoporum 150. Haec constituerunt episcopi qui in Constantinopolim Dei gratia convenerunt ex diversis provinciis, secundum evocationem religiosissimi principis Theodosii, sub Nectario Constantinopolitano episcopo. Non recusari fidem, neque regulas trecentorum decem et octo Patrum qui in Nicaea Bithyniae convenerunt, sed maneat illa propria, et anathematizetur omnis haeresis, etc. (Tom. IV Conc. col. 1747, d). Ubi uno contextu recitantur Constantinopolitanae synodi canones duo, sive tres sine distinctione ulla canonum aut numerorum. Duo [Col. 0049C] autem hic animadvertenda sunt. Primo notandus titulus canonibus Constantinopolitanis praefixus in ipso Graeco Aetii codice: Synodicum primi concilii sub Nectario episcopo, cum reliquis; quae cum nec in textu Graeco codicis canonum, nec in ullis versionibus legantur, collectionem diversam canonum indicant: idque eo magis, quia voces primi concilii alterum saltem sub eodem Nectario in eodem canonum codice subjectum significant, nimirum vel illud anni 382, ad quod pertinere videntur duo canones primo illi concilio adjecti, vel aliud anni 394, cujus Acta in aliquot mss. Graecorum collectionibus leguntur (Vid. sup. c. 1, n. 10). Secundo cum solus tertius canon, aut, ut alii dividunt, secundus de privilegio sedis Constantinopolitanae ad rem pertineret, hic solus recitandus fuerat, si in Aetii codice a primo vel etiam secundo canone fuisset distinctus. Simul autem omnes hi canones uno contextu recitati fuerunt, quia Aetii codex ea canonum ac numerorum distinctione carebat, quae non solum in ms. Graeco Dionysii, sed in [Col. 0049D] aliis etiam adhibitis ab auctoribus versionum Isidorianae et Priscae inventa fuit. Hic ergo Aetii codex Graecus diversus erat ab omnibus quorum indicia ad nos pervenere. Quod si in ipsa Chalcedonensi synodo lecti fuerunt diversi generis codices, alii cum continuata numerorum serie, alii sine ejusmodi numeris, et alii etiam aliis auctiores; inanis proculdubio perspicitur Justelli hypothesis, qua solum codicem canonum continuam numerorum seriem exhibentem ab Ecclesiae Patribus receptum, et in Chalcedonensi lectum atque approbatum praesumit. Adde quod expressa canonum approbatio, quae ab eadem synodo edita est canone primo, non ad hunc vel illum qui lectus fuit canonum codicem restringitur, sed ad canones Patrum omnium et singularum antecedentium synodorum extenditur. Regulas, inquit, sanctorum Patrum per singula nunc usque concilia constitutas proprium robur obtinere decrevimus.

[Col. 0050A] 10. Nunc ut ad Sardicenses canones revertamur, num hi reipsa defuerint in eo codice qui continuata numerorum serie in Chalcedonensi synodo lectus fuit, sicuti defuere in Graeco codice Dionysii, certo pronuntiari nequit. Numeri enim qui in eo concilio allegati fuerunt Antiochenos canones non praetergrediuntur. Quis autem affirmare queat in eo codice post Antiochenos non fuisse descriptos canones Sardicenses, qui post Antiochenam synodum conditi fuere? Immo cum Graecus codex canonum non totus simul initio conditus fuerit, sed sensim auctus, non servato temporum ordine, uti cap. 2 notavimus, eosdem canones saltem post Laodicenos aut Constantinopolitanos in laudato Chalcedonensi codice non fuisse adjectos nemo affirmare poterit. Similitudo Graeci codicis Dionysiani, qui numerorum serie distinctus Sardicenses canones ignorabat, non convincit. Cum enim codex Graecus Dionysii uno numero in Antiochenis canonibus discrepet a numeris codicis qui lectus fuit in synodo Chalcedonensi, idem codex ab hoc aliquantulum [Col. 0050B] diversus agnoscitur. Sicut autem codex ex quo ille Latine transtulit canones apostolorum quinquaginta imperfectus erat (iidem enim canones jamdiu ante Dionysium recepti erant multo plures, uti statuimus cap. 1, n. 4), ita minus perfecto canonum synodalium exemplo uti potuit, ut ne omnes codices similem numerorum seriem praeferentes canonibus Sardicensibus caruisse dicendi sint.

11. Quod si etiam in ejusmodi codicibus hi canones praetermissi fuissent, num deerant etiam in omnibus aliis exemplaribus quae ea numerorum continua serie carerent? Certe in quibusdam saltem codicibus eorum frequentissimorum [XXXIX] Patrum Graecorum, qui ad Chalcedonense concilium convenerant, ex Ecclesiis praesertim Illyrici, pro quibus aliqui Sardicenses canones constituti fuerant, eos fuisse descriptos negari non potest. Quid quod Sardicensis synodus in illis comprehenditur quarum regulae canone primo Chalcedonensi confirmatae fuerunt? Patrum [Col. 0050C] quidem Sardicensium fides laudatur in allocutione concilii Chalcedonensis ad Marcianum augustum. Illi quidem, ait, qui apud Sardicam contra reliquias Arii convenerunt, Orientalibus direxerunt sui constituta judicii (Tom. IV Conc. col. 1766); quae constituta paulo ante vocantur decretum de fide. Innuitur autem decretum fidei quod legitur in fine synodicae Sardicensis apud Theodoretum, lib. II Hist. Eccles. cap. 6. Hoc quidem decretum, seu hanc expositionem fidei addititiam esse, et laudatae synodicae assutam, jam omnes fatentur. At haec additio ante Chalcedonense obtinebat, et codicibus erat inserta ex quibus jam antea, praeter Theodoretum, Socrates, libro II, cap. 20, et Sozomenus, lib. III, cap. 12, eamdem fidei expositionem a Sardicensi concilio editam allegarunt. Certe hoc additamentum synodicae, quo expositio Nicaenae fidei a Sardicensibus Patribus condita praefertur, jam conscriptum erat anno 362, et Sardicae etiam propositum fuisse a nonnullis Patribus, sed ab aliis pluribus et a synodo rejectum, colligere licet ex [Col. 0050D] concilio Alexandrino anni ejusdem, ubi illa expositio fidei addititia in vulgata interpretatione ejusdem synodi tabellae nomine significatur. Tabellam igitur, inquiunt Alexandrini concilii Patres, quam nonnulli jactant, quasi ex Sardicensi synodo de fide conscriptam, ne legi quidem semel aut proferri sinatis. Nihil enim tale synodus definivit. Quamvis enim certi homines nonnulla, quasi quae deessent Nicaeno concilio, ascribere vellent, idque acriter contenderent, sancta tamen synodus, quae Sardicae convenit, indigne, id tulit, decretoque sancivit ne quid ulterius de fide scriberetur, et sese contentos esse Nicaena fide declaraverunt, ut cui nihil deesset, et quae plena pietatis esset; neque edendam esse aliam professionem fidei, ne illa quae Nicaeae scripta est imperfecta crederetur; neve illis occasio hujusmodi suppeditaretur, qui saepe numero volunt de fide definire et scribere (Tom. II Conc. col. 944 a). Similiter a S. Eusebio Vercellensi in subscriptione [Col. 0051A] ejusdem synodi Alexandrinae exclusa dicitur tabella Sardicensis concilii, ne ultra Nicaenam fidem decretum aliquid existimetur (Ibid., col. 949, c). Cum vero haec tabella, seu expositio fidei hoc solo sine displiceret, nihil mirum si exemplaria hujus additamenti propagata fuere, ac exinde eam expositionem a Sardicensi conditam posteriores crediderint. Patres itaque Chalcedonenses, qui Sardicensem synodum maxime probabant, laudatam synodicam cum hac addititia expositione fidei ita in aliquo Graeco codice habebant, ut illam habuerunt Socrates, Sozomenus ac Theodoretus. Quinam vero essent ejusmodi codices in quibus haec Sardicensis synodica cum laudato additamento legebatur, discimus ex pervetusto insigni codice, § 55 capituli Veronensis majusculis litteris exarato, in quo ejusdem synodicae interpretationem invenimus. Haec autem cum diversa sit a versione Epiphanii ex Theodoreto traducta ac Tripartitae inserta, lib. IV, c. 24, proficiscitur ab alio Graeco antiquiori exemplo, in quo alio rarissima et praestantissima documenta ad [Col. 0051B] Sardicensem synodum pertinentia exhibebantur; haec enim omnia Latine reddita in eodem codice Veronensi continetur (Vide infra, part. II, c. 9). Inter caetera autem documenta quae hoc uno codice nobis conservata isti tomo inserentur, ante memoratam synodicam, post titulum Definitiones apud Sardicam, profertur epistola Osii atque Protogenis ad Julium pontificem, quae licet apocrypha habeatur, coaeva tamen est supposititio additamento synodicae, cujus ratio in hac epistola exponitur. Forte Osius et Protogenes ex iis fuerunt a quibus ea expositio fidei synodo Sardicensi proposita fuit cum hac epistola; sed utraque ibidem rejecta, et eatenus inter apocrypha recensenda. Cum vero haec epistola allegetur a Sozomeno, lib. III, c. 12, una cum synodica ejusque additamento, utraque in ipsius Graeco codice inventa fuit. Porro in laudato ms. Veronensi, post praedictam synodicam, sine alio titulo, subjiciuntur canones Sardicenses eodem ordine ac in vulgato Graeco, sed ex [Col. 0051C] diversae originis Graeco exemplo ignota hactenus versione traducti; inter eos enim canones unus exhibetur, qui etsi exstet in omnibus exemplaribus originalis Latini cum initio Januarius, in Graeco tamen vulgato nequaquam legitur. Horum quidem et aliorum, [XL] quae edemus Sardicensium documentorum interpres Graecum exemplum habuit, quod haec omnia continebat; haecque fuisse collecta jamdiu ante concilium Chalcedonense Socrates, Sozomenus et Theodoretus, qui, ante eamdem synodum scribentes, duo ex iis documentis retulere, fidem faciunt. Eo autem vetustior haec collectio agnoscitur, quod tria alia sincera monumenta Sardicensia praeferat, quae cum aliunde non suppetant, sub ipsius Sardicensis tempus aut non multo post collecta videntur. Si autem ex aliquo hujus collectionis Graeco codice expositionem fidei Sardicensis, vel etiam Osii ac Protogenis epistolam allegarunt non minus Socrates, Sozomenus ac Theodoretus, quam Patres concilii Chalcedonensis, ut sane probabilissimum est, en [Col. 0051D] igitur Graecum codicem ab his Patribus adhibitum, in quo Sardicenses quoque canones cum aliis documentis Sardicensibus jamdiu ante descripti fuerant.

12. Alia porro argumenta suppetunt, quibus hi canones in Graecis codicibus exstitisse noscuntur. Auctor versionis priscae, qui Dionysio Exiguo praecessit, codicem Graecum invenit, in quo Sardicenses canones post Nicaenos subjecti fuisse videntur. Quod si eos non e Graeco interpretatus est, sed Latinum originale praetulit, idcirco factum est, quia Latinis interpretibus id usitatum erat, ubi invenirent originale Latinum, illud suis collectionibus inserere, et a labore versionis e Graeco abstinere. Sic vetus interpres concilii Chalcedonensis originale Latinum epistolae 28 Leonis ad Flavianum pro versione e Graeco inseruit actioni secundae: et similiter Epiphanius Scholasticus interpres codicis encyclii, suae translationi apposuit originale Latinum epistolae 156 ejusdem [Col. 0052A] pontificis ad Leonem augustum. Eadem igitur ratione, si auctor versionis priscae ex originali Latino descripsit canones Sardicenses, non idcirco sequitur eos in suo Graeco codice non reperisse. Immo cum ipsos non in fine post Graecos canones addiderit, sed inter Graecarum synodorum canones Nicaenis subjecerit, eos hoc ordine in Graeco codice nactum fuisse verisimillimum est. Alias si eis caruisset Graecum exemplum quo utebatur, post interpretationem canonum Graecorum, quos in eo manuscripto reperit, Sardicenses canones ex Latino originali in fine adjecisset, ut fecit Dionysius Exiguus, vel in alium saltem locum chronologiae ejusdem synodi congruentem post Antiochenos transtulisset.

13. Exstitisse quidem olim Graeca canonum exemplaria, in quibus Sardicenses statim post Nicaenos locabantur, confirmatur ex ordine canonum, quem Joannes Scholasticus in suo Graeco codice nactus est. Eum ex ipso dedimus cap. 2. Christophorus Justellus, qui in Sardicenses canones non bene erat animatus, [Col. 0052B] in praefatione ad synagogen canonum ejusdem Joannis Scholastici affirmat, eum primum addidisse Graeco codici canones Sardicenses (Tom. II Biblioth. Jur. can. vet. pag. 495). Sed fallitur manifeste. Nam primo idem Joannes testatur se non esse primum qui synagogen canonum in quibus sunt Sardicenses conscripserit; sed alii ante eum eamdem operam susceperant, iique illam in sexaginta titulos digesserant ex iisdem decem synodorum canonibus, ex quibus ipse suam restrinxit ad titulos quinquaginta, exceptis solis canonibus S. Basilii, quos ab illis omissos adjecit. Cum, inquit, non ipsi soli et PRIMI inter caeteros ad hoc faciendum incitati fuerimus, sed alios compererimus ea (decem synodorum statuta) in titulos sexaginta divisisse, nec S. Basilii canones cum aliis conjunxisse, etc. Secundo nec Joannes, nec illi qui ante eum in hoc opere laborarunt, fuere auctores Graecae collectionis, sed ex collectione Graeca, cujus exemplar prae oculis habebant, decem synodorum canones in ea descriptos, [Col. 0052C] non servato ordine et serie canonum, ad certa capita atque titulos revocarunt, illi in sexaginta, Joannes vero in quinquaginta. Inter has vero decem synodos erat etiam Sardicensis, cujus quidem canones utrique in synagogen redegere. Fuerunt igitur Graecae collectiones, quae ante Joannem Scholasticum, immo et ante alios Joanne anteriores, canones Sardicenses cum caeteris praeferebant. Ordo quidem canonum, quem ex decem synodis Joannes praemisit, cum Sardicenses collocet post Nicaenos, et ante Gangrenses, ut in versione prisca similiter deprehenditur, non est ordo chronologicus ex quo Sardicenses post Antiochenos canones collocandi fuerant; sed solus ordo esse potest qui in Joannis Graeco codice inerat. Quae animadversio si confirmat similem pariter Graecum codicem [XLI] praesto fuisse auctori interpretationis Priscae, qui non alia de causa hunc ordinem sequi potuit, luculentius evincetur, nedum ante Joannem Scholasticum, verum etiam jamdiu ante ipsum Dionysium Exiguum, cui Prisca versio praecessit, [Col. 0052D] Sardicenses canones in aliquot Graecis exemplaribus exstitisse. Si Graeca vetustiora exemplaria canonum ad nos pervenissent, idipsum evidentius possemus statuere. Ex solo autem defectu ejusmodi codicum vetustiorum negare apud antiquos Graecos auctoritatem horum canonum, quos certe ab ipsa synodo pro Graecis Graece editos vidimus, quorumque originale exemplar Graecum in collectionibus posteriorum Graecorum, quae solae supersunt, nobis conservatum fuit, plenum audaciae est. Quod si desunt Graeca exempla vetustiora concilio Chalcedonensi, supplent collectiones, licet recentiores, Eutychianorum, quae antiquiorem Chalcedonensi originem habent. Illi enim ab Ecclesia separati saeculo quinto non receperunt ex antiquis canonibus nisi illos qui ante eorum separationem erant in Graeco codice; ac propterea eorum collectiones sunt totidem testimonia ejus antiqui Graeci codicis qui ante Eutychianam haeresim in [Col. 0053A] Ecclesia Graeca obtinebat auctoritatem. Hinc in iis collectionibus non sunt canones Chalcedonenses. At cum caeteris inveniuntur Sardicenses, uti videre est apud P. Echard (T. II de Script. ord. Praedic. p. 193), et Jobum Ludolphum (Ep. ad Hottingerum, in hujus Biblioth. Orient. p. 325). Sardicenses igitur canones erant in Graeco codice antequam illi ab Ecclesia desciscerent.

14. Horum certe canonum auctoritatem apud antiquiores Graecos etiam Orientis ex vetustissimo Orientali concilio demonstrare possumus. Patres nimirum synodi Constantinopolitanae anni 382, in epistola ad Damasum aliosque Occidentales, a Theodoreto descripta, lib. V Hist. c. 9, Nicaeni concilii nomine Sardicensem canonem allegarunt his verbis: De administratione autem singularum Ecclesiarum, cum vetus, uti nostis, lex obtinuit, tum sanctorum Patrum in concilio Nicaeno decisio, ut videlicet singularum provinciarum antistites una cum finitimis (modo ipsis ita visum fuerit) episcopis ad Ecclesiarum commodum [Col. 0053B] habeant ordinationes. Est canon quintus Sardicensis, ut monuit P. Harduinus in hunc locum, et in notatione ad ipsum canonem Sardicensem. Et P. Coustantius, tom. I Epistolarum Romanorum pontificum, col. 566, n. c, Nicaeni concilii, inquit, canone quarto sancitur: Episcopum convenit maxime quidem ab omnibus qui sunt in provincia episcopis ordinari; sed de finitimis episcopis, ubi placuerit, convocandis nihil in eo habetur. Sardicensis vero canon quintus, seu secundum Graecos sextus, Quando quis debeat a vicinis provinciae episcopis ordinari, explicat. Ad quem canonem si nunc respiciunt Orientales, dicendum erit Sardicenses canones non modo in Occidente; sed et in Oriente pro Nicaenis fuisse habitos; adde et in codice ab his Patribus adhibito Nicaenis fuisse subjectos. At de hac Nicaenorum et Sardicensium conjunctione, ob quam hi pro Nicaenis habiti fuerunt, plura dicentur part. II, c. 1. Nunc satis sit animadvertere hoc tam antiquum Orientalium testimonium certam fidem [Col. 0053C] facere Sardicenses canones a Graecis etiam Orientalibus fuisse receptos, et suis codicibus insertos, eorumque auctoritate Orientis Ecclesias fuisse directas; unde statim post recitata verba in eadem epistola subditur: Ex cujus legis et decisionis praescripto scitote tum alias quoque Ecclesias apud nos administrari, tum illustrissimarum Ecclesiarum sacerdotes delectos. Nihil illustrius et evidentius ad elidendum Justelli commentum desiderari potest. In hoc enim concilio non convenerunt Graeci Illyriciani ad Occidentalem Ecclesiam pertinentes, qui hoc nomine Sardicenses canones recepisse creduntur, sed episcopi totius Orientis, iique fere omnes qui in synodo praecedentis anni 381 ibidem coiverant. Theodoretus nempe, lib. V Hist. c. 8, post recensitos episcopos synodi praecedentis, haec de praesenti synodo tradit: Sequenti vero aetate cum PLERIQUE eorum ad eamdem urbem venissent, ecclesiastica enim negotia eos rursus illuc evocaverant, etc. Orientales ergo episcopi hoc quoque vetusto tempore suas Ecclesias praescripto [Col. 0053D] Sardicensium canonum administrabant, et ordinationes sacerdotum peragebant, ordinationesque Nectari Constantinopolitani et Flaviani Antiocheni ad laudatae synodi normam canonice factas probarunt. Qui autem canones regendarum Ecclesiarum et ordinationum episcoporum regulam Orientalibus praestabant, recepti utique ab ipsis et magna auctoritate habiti dici debent, sive tunc [XLII] inserti fuerint Graeco codici, sive non fuerint; canonum enim auctoritas ex ipsorum conciliorum auctoritate pendebat, non autem ex Graeco codice, quem non publica, sed privata auctoritate conditum vidimus. Ex his autem illud obiter colligere licet quam perperam nonnulli Sardicense concilium, cujus canones pro Graecis Graece editi, in plenissima Orientali synodo, eodem quo Nicaeni loco et nomine habiti sunt, Occidentale concilium fuisse, eoque titulo inter oecumenica non referendum contendant.



CAPUT VII De Patrum Sardicensium subscriptionibus ac numero. Accuratus ipsorum catalogus ex certioribus monumentis contextus. Num Sardicensis synodus fuerit oecumenica.
[Col. 0054A]

1. Sicuti tria vel quatuor Sardicensia documenta, quae mox allegaturi sumus, subscriptiones aliquot Patrum exhibent, ita etiam canones Patrum subscriptionibus fuisse firmatos nihil ambigimus. At quae subscriptiones ipsorum canonum erant propriae exciderunt; earumque loco in nonnullis manuscriptis, ac exinde in vulgatis conciliorum libris, canonibus subjiciuntur illa Patrum Sardicensium nomina quae post epistolam Sardicensem ad Julium papam subscripta apud Hilarium leguntur. In his vero ipsis subscriptionibus iidem mss. et editi libri Vincentium Capuanum, Januarium Beneventanum, et Calepodium Neapolitanum apostolicae sedis legatos praeferunt errore manifesto, qui apud Hilarium non invenitur; [Col. 0054B] alii enim in Sardicensi legatione in apostolica functi sunt. Cum canones Sardicenses in vetustioribus exemplaribus Latinis conjuncti essent cum Nicaenis, ac pro Nicaenis haberentur, uti probaturi sumus part. II, c. 1, non Sardicensium, sed Nicaenorum Patrum catalogus ipsis annexus fuit, quemadmodum in pluribus antiquissimis codicibus eosdem canones copulantibus deprehendimus. Hinc subscriptione Sardicensium Patrum, quos in originali fuisse signatos non videtur dubitandum, exciderunt. Cum porro hi canones Sardicenses separari coeperunt a Nicaenis, in nonnullis codicibus sine ulla subscriptione descripti sunt; in aliis retenta fuit sola formula primae subscriptionis Nicaenae, quam in puris Dionysianis exemplis ac in Justelliano notavimus; in aliis vero, ut subscriptiones Patrum Sardicensium iisdem canonibus vindicarentur, illae quae in Hilarii fragmentis appenduntur post ipsius Sardicensis synodi epistolam ad Julium pontificem, ex hac epistola traductae fuerunt [Col. 0054C] ad canones, ac propterea quaedam mss. collectiones Latinae, his subscriptionibus descriptis post canones, eam epistolam sine subscriptionibus exhibent. Imperitus autem librarius cum inter subscriptiones synodicae non reperisset legatorum apostolicorum nomina traducens easdem subscriptiones ad canones, tres laudatos episcopos suburbicarios apostolicae sedis legatos suo arbitrio constituit. Verum hae ipsae subscriptiones, se potius haec Patrum Sardicensium nomina pauciora sunt quam iidem Patres fuere. Hinc de numero istorum Patrum magna vertitur inter eruditos quaestio. In qua cum nos diligentiori studio ac documentorum ex Veronensi codice edendorum praesidio aliquid certius afferre posse credamus, hac de re latius hoc loco disserere non ingratum lectoribus futurum confidimus.

2. Sardicenses Patres tercentos circiter fuisse, ex S. Athanasio plures crediderunt. Is enim, initio Apologiae secundae, tercentos sibi suffragatos tradit; et dein, post recitatam epistolam synodi Sardicensis, [Col. 0054D] ducentorum et octoginta circiter episcoporum qui eidem subscripserunt nomina subjicit. At in primo textu non solius Sardicensis concilii episcopos notavit, sed memoratis tribus conciliis, Alexandrino, in quo interfuerunt centum episcopi, Romano, in quo sederunt episcopi quinquaginta, ac tandem Sardicensi, haec subjicit: Iis vero quae nostri gratia decreta fuerunt suffragati sunt plusquam trecenti episcopi ex provinciis, quarum triginta sex nomina refert. His autem verbis Athanasium noluisse indicare episcopos tercentos solius Sardicensis concilii, sed complecti omnes, vel qui in tribus antea nominatis conciliis sibi faverunt, vel qui etiam absentes Sardicensi decreto subscripsere, patet ex alio textu [XLIII] ejusdem Apologiae, in quo, post recitatam Sardicensem synodicam, CCLXXXII episcoporum nomina relaturus, sic praeloquitur. Haec ita scriptis mandata sacrum Sardicense concilium ad eos qui interesse non poterant misit, [Col. 0055A] qui ipsi quoque suis suffragiis decreta synodi approbarunt. Eorum autem qui in synodo subscripserunt, caeterorumque aliorum (notanda haec verba, quae absentes respiciunt) ista sunt nomina. Adde quod idem Athanasius in Histor. Arianorum ad monachos de episcopis qui ad Sardicense concilium initio convenerunt, haec habet: Conveniunt cum ex Oriente, tum ex Occidente in Sardica urbe episcopi plus minus centum septuaginta (Tom. I Athan. pag. 352); a quibus Eusebiani deinde separati, pseudosynodum Philippopolitanam conflarunt. Hi Eusebiani Orientales, teste Sabino, apud Socratem (Lib. II, c. 16), fuerunt LXXVI, in subscriptionibus autem pseudosynodicae Philippopolitanae LXXIII tantummodo recensentur; adeo ut catholici, qui Sardicae pro Athanasio steterunt, et Sardicensem synodum habuere, soli XCIV, aut XCVII, circiter episcopi fuisse dicendi sint. Quinam vero hi fuerint, vel cujus civitatis ac provinciae, constituere difficilius hactenus fuit. S. Hilarius, in subscriptionibus epistolae Sardicensis ad Julium pontificem, [Col. 0055B] LIX tantum episcopos nominat, ubi plures omittit, quos interfuisse aliunde liquet. Nomina Patrum LIX quae in vulgatis conciliorum et in mss. collectionibus subjiciuntur canonibus Sardicensibus cum Hilario conveniunt. Unum tantum Alexandrum ab Acia, al. ab Acha de Ceporisma (legendum ab Achaia de Cyparissa), supra illos episcopos ex Hilario editos nonnulli codices praeferunt, uti sunt, ex gr., Vat. 1342 et Vallic. A 5, ex quo conficiuntur episcopi LX. In his vero non omnes comprehendi satis indicat clausula post ultimum episcopum in iisdem codicibus adjecta: Et caeteri subscripserunt. Inter nomina autem episcoporum CCLXXXII quae ab Athanasio proferuntur, cum et absentes, et praesentes ab eo memorati fuerint, Sardicensium nomina cognoscere non facile fuit.

3. Novissime vero duo praestantissima monumenta ad Sardicense concilium pertinentia cum subscriptionibus e ms. 55 capituli Veronensis a marchione [Col. 0055C] Maffeio edita sunt, quae hoc tomo cum aliis documentis illustrata prodibunt. Primum est epistola ipsius synodi Sardicensis ad Ecclesias Mareoticas, cui sola episcoporum nomina XXVI aut XXVII subscripta leguntur. Alterum est epistola S. Athanasii ad easdem Ecclesias, quam subsignarunt episcopi LXI, quorum priores decem et octo sola nomina appenderunt; caeteri vero civitatis et quandoque etiam provinciae nomen addidere. In priori epistola animadvertenda maxime est subscriptio ultima: Vincentius episcopus incolumes vos in Domino opto, dilectissimi fratres. Jussus a fratribus meis et coepiscopis scripsi et subscripsi pro caeteris. Hinc nihil mirum si pauci sint qui subscribunt, cum non omnes per se subscripserint, sed ut Vincentius pro caeteris subscriberet omnes mandarint. Hac de causa S. Athanasius in altera epistola, qua antecedentem synodicam e Sardica in Mareotidem direxit, Licet, inquit, non omnes scribere episcopi occurrerunt, attamen [Col. 0055D] ab omnibus scripta sunt, et pro omnibus subscripserunt. Si autem Vincentius, qui in fine subscripsit pro caeteris, idem est ac qui eodem Vincentii nomine per sese ante signatus legitur, hae subscriptiones erunt XXVI. Si vero sit alius Vincentius, erunt XXVII. Has autem hujusmodi documentorum subscriptiones conferentes cum illis quae epistolae Sardicensi ad Julium subjiciuntur (idem est de similibus nominibus quae ex hac epistola canonibus appensa sunt), deprehendimus nonnulla quidem episcoporum nomina in laudatis documentorum subscriptionibus deesse, quae leguntur in subscriptionibus epistolae ad Julium; alia vero nomina in iisdem exhiberi quae in ea ad Julium epistola desiderantur; ex illis enim documentis supplentur subscriptiones seu episcopi XXX. Quibus si addantur episcopi LIX subscripti epistolae ad Julium, Sardicenses. Patres elicimus LXXXIX.

4. Hoc autem Patrum numero invento, Athanasii catalogum episcoporum CCLXXXII, descriptum in [Col. 0056A] Apologia secunda, conferentes cum laudatis episcopis LXXXIX, cum omnia fere istorum nomina nacti simus inter eos episcopos LXXVIII qui ab Athanasio primo loco separatim a caeteris designantur, deteximus hos episcopos LXXVIII Sardicensi synodo interfuisse; ac propterea, praemisso Osii nomine, [XLIV] nulla distinctione provinciarum simul recensentur; caeteros vero, qui in provincias distributi ab eo subjiciuntur, illos esse qui absentes Sardicense decretum approbarunt. Id sane respondet ordini quo in recitato testimonio idem Athanasius scripsit se producturum nomina, primo quidem eorum qui in synodo subscripserunt, et dein caeterorum aliorum, qui licet interesse non poterant, missa tamen ad eos synodica, ipsi quoque suis suffragiis decreta synodi approbarunt. Porro ex prima episcoporum serie apud Athanasium accedunt sex alii episcopi, qui nec ex subscriptionibus epistolae ad Julium, nec ex duobus aliis monumentis suppetunt. Hi autem si addantur episcopis LXXXIX quos ex subscriptionibus novimus, fient Sardicenses [Col. 0056B] episcopi XCV. Alii porro duo episcopi et ab Athanasio in prima serie, et in subscriptionibus omissi certo fuerunt, nimirum Euphratas Agrippinensis et Gratus Carthaginensis, quos tamen ejusdem synodi Patribus accensendos aliunde probabimus. Ita in catalogo, quem hic proferimus, describentur episcopi Sardicenses XCVII quod cum supputatione paulo ante ex Athanasio proposita episcoporum circiter XCIV aut XCVII probe concordat.



Catalogus alphabeticus Patrum Sardicensium ex monumentis contextus et confirmatus.

I. Adolius. Hic tantum memoratur in S. Athanasii catalogo.

II. Aetius a Macedonia de Thessalonica. Aetii nomen tantum legitur in Athanasio, ac in synodica ad Mareotidis Ecclesias. In subscriptionibus vero apud S. Hilarium, ac in conciliis et provinciae et civitatis nomina adduntur. Neque obest epistola pseudosynodi [Col. 0056C] Sardicensis, verius Philippopolitanae, in qua apud Labbeum Joannes Thessalonicensis episcopus memoratur; Joannis enim nomen ex eadem epistola expungendum probat P. Coustantius tom. II Operum Hilarii, editionis Veronensis col. 658, not. 6. Aetium quidem, et non Joannem, fuisse episcopum Thessalonicae, confirmatur etiam ex Sardicensi canone 20 Dionysii, in quo ipse de Thessalonicensi metropoli loquitur.

III. Alexander Gyparensis Achaiae. Ita in epistola Athanasii ad Ecclesias Mareoticas. Forte legendum Cyparisensis; Cyparissa enim in Achaia invenitur. Hic idem est ac ille qui in quibusdam codicibus antea memoratis post canones additur, sic: Alexander ab Acia, seu ab Acha de Ceporisma.

IV. Alexander ab Achaia de Montemnis. Ita subscriptiones apud Hilarium. In vulgatis conciliorum, de Moreniis; in ms. Vat. 1342, de Moromis. Vallicel. A 5, civitatis nomen omittit.

V. Alexander a Thessalia de Larissa. Sic Hilar. et [Col. 0056D] edit. concil. S. Athanasius duos tantum Alexandros nominat. Unus legitur in subscriptionibus synodicae ad Mareotes, et unus in subscriptionibus epistolae S. Athanasii: num utrobique idem subscripserit, an duo diversi, ignoratur.

VI. Alypius ab Achaia de Megara in omnibus subscriptionibus recensetur. Solum in synodica dicitur Alysius. Alypius refertur ab Athanasio, et in canonibus interloquitur.

VII. Amasitius Viminiacensis per presbyterum Maximum. In subscriptionibus epistolae Athanasianae, et in catalogo item Athanasii.

VIII. Ammonius. In subscript. ejusdem epistolae.

IX. Anianus de Castulono, vel Castolona ab Spaniis. Apud Hilar. et in Concil. Inter subscriptiones epistolae Athanasii perperam scribitur: Ammianus de Castello Pannoniae. Aniani nomen est in catalogo Athanasii.

[Col. 0057A] X. Antigonus Pallenensis Macedoniae, corrige Pellensis. In epistola Athanasiana, et laudatur in Athanasii catalogo.

XI. Appianus. In eadem epistola, ubi praeter hunc describuntur etiam duo sequentes.

XII. Aprianus de Petabione Pannoniae. Ibidem, et in Athanasiano catalogo.

XIII. Aprianus. Alter in subscript. epistolae Athanasii.

XIV. Arius a Palaestina. Apud Hilar. in Concil., in synodica ad Mareot. atque in Athanasii catalogo. Hic, in epistola ad solitarios, vocat Arium Petrae in Palaestina.

[XLV] XV. Asclepius a Palaestina de Gaza. Apud Hilar. in Concil., epist. Athanasii, ac in hujus catalogo.

XVI. Asterius de Arabia. Ita in Concil., in synodica, et apud Athanasium. In Hilario, ac in nonnullis codd., dicitur Asturius. Athanasius, in epist. ad solitarios, vocat episcopum Petrae in Arabia.

[Col. 0057B] XVII. Athanasius Alexandriae Aegypti. Apud omnes.

XVIII. Athenodorus ab Achaia de Blatea, corrige de Platea. Apud Hilarium. In Conciliis, mendose, Athenodorus a Dacia de Blacena. Iste memoratur in subscriptionibus synodicae et epistolae Athanasii, nec non in hujus catalogo.

XIX. Bassus a Macedonia de Diocletianopoli. Apud Hilar. et in Conciliis. S. Athanasius, in catalogo, et synodica ad Mareot. laudant hunc Bassum. Memoratur etiam in pseudosynodica Sardicensi, n. 20. Cum nulla inveniatur Diocletianopolis Macedoniae, sed aliae ejusdem nominis inveniantur in aliis provinciis, error inesse videtur in verbis a Macedonia, sicuti per errorem a Macedonia insertum est etiam subscriptioni Marcelli, qui fuit episcopus Ancyrae in Galatia. Forte vero Bassus fuit episcopus Diocletianopolis in Thracia.

XX. Calepodius a Campania. Apud Hilarium. In [Col. 0057C] Conciliis dicitur Neapolitanus. Hic Calepodius nominatur in synodica ad Mareot., nec non in Athanasii catalogo.

XXI. Calvus a Dacia Ripensi de Castro Martis. Apud Hilar. et in Conciliis. In subscriptionibus epistolae Athanasiae vocatur Caloes Castromartis.

XXII. Caloes. Alius in eadem epist. Athanasii. Forte est is qui in catalogo Athanasiano Galba appellatur.

XXIII. Castus de Spaniis de Caesarea Augusta. Apud Hilar. in Concil., et in epist. atque catalogo Athanasii.

XXIV. Cocras ab Achaia de Asapofebiis. Apud Hilar. in Conciliis. In Achaia apud Hieroclem collocatur Asopolis, et apud Strabonem ac Ptolomeum Asopus. Num haec urbs indicatur? Athanasius nominat Socratem. Num Cocras pro Socrate scriptum fuit?

XXV. Cydonius Cydonensis Cretae. Subscribit epistolae Athanasii.

[Col. 0057D] XXVI. Diodorus ab Asia de Tenedos. Apud Hilar. et in Concil. Recensetur in Athanasii catalogo. In subscriptionibus epistolae Athanasianae perperam vocatur Liodorus.

XXVII. Dionysius ab Achaia de Elida. Apud Hilar. in Concil., et in synodica. Refertur in Athanasii catalogo, ac in pseudosynodica Sardicensi, n. 20. Elis metropolis Aetoliae est in Achaia.

XXVIII. Dioscorus de Thracia. In iisdem documentis.

XXIX. Domecius ab Acaria Constantias. Sic corrupte in subscriptionibus epistolae Athanasii. Num hic unus est e duobus Domitianis quos Athanasianus catalogus praefert?

XXX. Domitianus ab Spaniis de Asturica. Sic in Hilar., et Conciliis. Solum nomen est in subscriptionibus synodicae ad Mareot., sicut etiam in Athanasii catalogo.

XXXI. Eliodorus, vel Heliodorus a Nicopoli. Apud [Col. 0058A] Hilar. in Concil., et in synodica, nec non in catalogo Athanasii.

XXXII. Eucarpus Oponsius Achaiae in epistola Athanasii, ac in ejus catalogo. Legendum Opuntius ex Opunte Achaiae urbe.

XXXIII. Eucarpus. Alter in eadem epistola.

XXXIV. Eucissus Chisamensus. Ibidem. Cissamus est urbs Cretae, ex qua provincia alii episcopi Sardicensi interfuerunt.

XXXV. Eugenius de Hecleal Cychnis. In eadem Athanasii epistola. Apud Hilarium Evagrius a Macedonia de Heraclialineo; et in Conciliis, de Heraclianopoli. In Macedonia est Heraclea, et apud Hieroclem Heraclea Laoci.

XXXVI. Eugenius. Alter in subscriptionibus laudatae epistolae. Athanasius in catalogo unum Eugenium recenset.

XXXVII. Eulogius. In eadem epistola, et in eodem catalogo.

XXXVIII. Euterius a Pannoniis. In Conciliis. Apud [Col. 0058B] Hilarium, Eutasius.

XXXIX. Euterius a Procia de Caindo, vel de Candos. Apud Hilar., et [XLVI] in Conciliis. Locus corruptus. Unus Euterius in Athanasiano catalogo legitur.

XL. Eutychius de Mothona. In Athanasii epistola. Tychius ab Asia (lege ab Achaia) de Methonis, in Conciliis scribitur Thitius ab Asia de Montonis, apud Hilarium. Hic Eutychius fuit episcopus Methonensis in Achaia, et refertur in Athanasiano catalogo.

XLI. Eutychius ab Achaia. Alius a praecedenti recensetur apud Hilarium, et in Conciliis. In catalogo autem Athanasiano duo Eutychii memorantur.

XLII. Florentius ab Spaniis de Emerita. Apud Hilar. et in Conciliis. Est in catalogo laudato. Corrupte in epist. Athanasii scribitur: Florentius Meriae Panoniae pro Emeritae Spaniae.

XLIII. Fortunatianus ab Italia de Aquileia. Apud Hilar. et in Conciliis. In catalogo Athanasii dicitur [Col. 0058C] Fortunatus.

XLIV. Gaudentius ab Achaia (corrige a Dacia) de Naisso. Apud Hilar. et in Conciliis. In epistola Athanasii, Gaudentius Naisitanus. Memoratur in catalogo Athanasiano, et in ipsis canonibus Sardicensibus.

XLV. Gerontius a Macedonia de Brevi. In Concil. et apud Hilarium. Solum nomen in tribus aliis documentis refertur.

XLVI. Helianus de Tyrtanis. In subscriptionibus epistolae Athanasii. Hujus catalogus hunc eumdem episcopum nominat.

XLVII. Hermogenes de Syceono, forte de Sicyone Achaiae. Ibidem utrobique.

XLVIII. Himenaeus de Hypata Thessaliae. Nomen episcopi verum praebent Hilar. Concil. et catalogus Athanasii. Urbis nomen exhibent subscriptiones epistolae Athanasii, in quibus perperam pro Himenaeus scriptum est Hypeneris. Male vero in Conciliis et apud Hilarium nomen urbis effertur de Pearata, vel de Pharata.

[Col. 0058D] XLIX. Januarius a Campania de Benevento. Apud Hilar. in Concil. et in epist. atque catalogo Athanasii.

L. Joannes. In subscriptionibus synodicae.

LI. Jonas a Macedonia de Particopoli. Apud Hilar. et in Concil. Habetur etiam in synodica, atque in catalogo Athanasii.

LII. Irenaeus Syconeus. In epist. Athanasii. Alias Irenaeus ab Achaia de Secoro in Conciliis et apud Hilarium, in quo solum male Lerenius. In mss. Vat. 1342, de Scoro, forte de Scyro Achaiae. Irenaeum refert etiam catalogus Athanasii.

LIII. Julianus de Theris Eptapoli. In subscriptionibus epistolae Athanasianae. Apud Hilarium, Julius ab Acacia de Thebe Eptapyleos. In Conciliis, Julius ab Achaia de Thebesse, Cod. Vat. 1342, de Theepus. Cod. Vallic. A 5, de Teresse. Hic Julianus, relatus etiam in catalogo Athanasiano, fuit episcopus in Achaia Thebarum, in Graeco dicta , propter [Col. 0059A] septem portas, ut distinguatur a Thebis Thessaliae, cujus episcopus Moysius Sardicae pariter interfuit.

LIV. Julianus Alter subscripsit epistolae Athanasii, in cujus catalogo duo Juliani recensentur.

LV. Lucius a Thracia de Caynopoli. Apud Hilarium et in Conciliis. In aliis tribus documentis solum hujus nomen describitur. Conveniunt omnes corrigendum de Hadrianopoli, cum constet Hadrianopolim esse in Thracia, et Lucium Hadrianopolitanum fuisse in Concilio Sardicensi, uti testatur Socrates lib. II, c. 20 et 23.

LVI. Lucius ab Italia de Verona. Apud Hilarium, in Conciliis, et in epistola Athanasiana. S. Athanasius non solum in catalogo, sed etiam in Apologia prima eum semper Lucillum vocat, quo quidem nomine tria antiquiora documenta Veronensia appellant nostrum sextum episcopum.

LVII. Macedonius a Dardania de Ulpianis. Apud Hilar. et in Concil. Male in epist. Athanasiana Lypianensis [Col. 0059B] pro Ulpianensis. Recensetur in Athanasii catalogo. Ulpiana apud Hieroclem in Dardaniae urbes ponitur.

LVIII. Marcellus ab Ancyra Galatiae. Apud Hilarium et in Conciliis, ubi perperam intrusa est alia provincia a Macedonia. In subscriptionibus epistolae [XLVII] Athanasii solum Marcelli nomen legitur. In catalogo Athanasii memoratur Marcellianus, qui si alius non est a Marcello Ancyrano, mendose Marcellianus dicitur.

LIX. Marcus Sciscensis Saviae. In epist. Athanasiana. Apud Hilarium vero Marcus ab Asia de Fischia; in Conciliis, ab Asia de Scisia. Corrige a Savia de Siscia. Marcum recenset Athanasii catalogus. Idem Athanasius, initio apologiae 2, inter provincias triginta sex quarum episcopi sibi suffragati fuerant Sisciam refert. Cum vero provincia Sisciae nulla fuerit, Siscia autem urbs ad Savum locata ad provinciam Saviam pertineat, in Athanasii apologiam [Col. 0059C] manifestus error irrepsit, qui exinde ortus videtur, quod in subscriptione ejusdem Marci nomen urbis pro provinciae nomine acceperit.

LX. Martyrius Naupactis. In epist. Athanasii, Apud Hilarium et in Conciliis, Martyrius ab Achaia de Neapoli; Vallicell. A 5 de Neapot; corrige a Naupacto; Naupactus enim fuit urbs Achaiae.

LXI. Martyrius. Alter in eadem epist. Athanasii, qui in catalogo unum Martyrium recolit.

LXII. Maximus a Tuscia de Luca. Apud Hilar. in Conciliis, et in catalogo Athanasiano.

LXIII. Maximus similiter per epistolas de Galliis. Sic in subscriptionibus epistolae Athanasii, sed mendosae; et cum marchione Maffeio legendum videtur Maximus, sive Maximinus Trevirensis episcopus de Galliis, quem Athanasii hostes exagitant in pseudosynodica Sardicensi. Hunc Athanasius quidem in prima serie, sed in secunda, ubi ii memorantur, qui absentes sibi patrocinati sunt. At istum in hac serie [Col. 0059D] primo loco memorat, et jungit cum Verissimo episcopo Lugdunensi, quem Sardicae interfuisse videbimus.

LXIV. Mosinius Heracleae. Inter episcopos Cretae subscriptus epistolae Athanasianae. Multae fuerunt Heracleae. Heraclei Cretensis meminerunt Strabo et Ptolemaeus. In catalogo Athanasii Musonius vocatur.

LXV. Moysius a Thessalia de Thebis. Apud Hilarium. In Conciliis vero Moschus; in Vat. 1342, Moestus; in Vallic. A 5, Moystus. Videtur esse is qui in catalogo Athanasiano Musaeus appellatur.

LXVI. Olympius de Eno Rodope. Subscriptus epistolae Athanasii. Nominatur in canonibus Sardicensibus. Aenos vel Aenus urbs est in Thracia ex provincia Rodope. Ex hac autem subscriptione cognoscitur quam vere suspicatus sit Tillemontius Olympium in canonibus Sardicensibus memoratum esse illum Aeni episcopum, quem ab Eusebianis exagitatum Athanasius laudat in Apologia 2.

[Col. 0060A] LXVII. Osius ab Spania Cordubensis. In omnibus documentis.

LXVIII. Palladius a Macedonia de Dui. Apud Hilarium, et in Conciliis; melius in ms. Vallicel., et in epistola Athanasiana, de Diu. Dium enim est in Macedonia. Hunc episcopum nominat catalogus Athanasii.

LXIX. Paregorius a Dardania de Scupis. apud Hilar. et in Conciliis. Inter subscriptiones epistolae Athanasianae male scribitur Caspinus pro Scupinus. Memoratur in synodica, et in Athanasii catalogo.

LXX. Patricius. Horum nomina tantum leguntur in eodem catalogo.

LXXI. Petrus. Horum nomina tantum leguntur in eodem catalogo.

LXXII. Philologius. Horum nomina tantum leguntur in eodem catalogo.

LXXIII. Plutarchus ab Achaia de Patras. Apud Hilar. et in Conciliis. Refertur in synodica, et in laudato catalogo.

LXXIV. Porphyrius a Macedonia de Philippis. Sic apud Hilar. et in Conciliis. Memoratur etiam in tribus aliis documentis.

[Col. 0060B] LXXV. Praetextatus ab Spaniis de Barcilona. In Hilar. et Conciliis. Inter subscriptiones vero epistolae Athanasianae mendose legitur, Praetextatus de Narcidono Pann. Nominatur quoque in Athanasii catalogo.

LXXVI. Protasius ab Italia de Mediolano. Apud Hilar. in Conciliis, et epistola Athanasii, nec non in hujus catalogo.

LXXVII. Protogenus a Dacia de Serdica. Apud Hilar. in Conciliis, et catalogo Athanasiano. Subscriptus est etiam Athanasii epistolae.

[XLVIII] LXXVIII. Restitutus. Subscriptus synodicae. Refertur in eodem catalogo.

LXXIX. Sapritius. Nominatur in laudato catalogo.

LXXX. Severus a Calciso Thessaliae. Subscripsit epistolae Athanasii. Chalcis Euboeae celebris urbs, tempore Concilii Sardicensis Thessaliae attributa, postea Achaiae.

LXXXI. Severus ab Italia de Ravenna. Apud Hilar. et in Conciliis. Unum Severum nominat catalogus [Col. 0060C] Athanasianus, et unus quoque synodicae subscriptus legitur.

LXXXII. Spudasius. Relatus in solo Athanasii catalogo.

LXXXIII. Stercorius ab Apulia de Canusio. Apud Hilar. et in Conciliis. In epistola Athanasii, ubi duae subscriptiones in unam coaluerunt, omisso episcopi nomine, corrupte scribitur Sunosio Apuliae pro Canusio. Hic episcopus in Athanasii catalogo recensetur.

LXXXIV. Symphorus de Hierapythnis Cretae. Subscripsit epistolae Athanasii, et refertur in hujus catalogo.

LXXXV. Triphon ab Achaia de Marciarce. Apud Hilarium. Vat. 1342, de Macarcens; in Conciliis, de Macarce, al. Marathonensis; in subscriptionibus epistolae Athanasii, Trypho de Magara. Inter tot variantes corruptas difficile est constituere veram urbem hujus Tryphonis, quem Athanasianus etiam catalogus memorat. Megara magis placeret, nisi Alypius [Col. 0060D] ab Achaia de Megara antea recensitus fuisset.

LXXXVI. Valens a Dacia Ripensi Scytopolitanus. Sic in Conciliis. Vat. 1342, de Sciopolitano; Vallie. A 5, de Sciapt. Male apud Hilarium, ab Achaia Ripensi de Scio. Hic episcopus nominatur in synodica, et Athanasii catalogo. Verum nomen urbis nequit constitui, cum pleraeque Daciae Ripensis urbes sint ignotae.

LXXXVII. Verissimus a Gallia de Lugduno. Apud Hilar. et in Conciliis. In epistola Athanasii, mendose, Broseus Ludonensis Galliae. Ex his tribus testimoniis Verissimus in Sardicensi concilio interfuit; et nihilominus ab Athanasio in prima catalogi serie omittitur, et initio secundae describitur.

LXXXVIII. Vincentius a Campania de Capua. Apud Hilar. et in Conciliis. Synodicae subscribit pro caeteris; cumque in Athanasii catalogo unus Vincentius nominetur incertum esse potest num hic qui in fine [Col. 0061A] subscripsit pro caeteris idem an diversus sit ab eo qui eodem Vincentii nomine eamdem synodicam paulo ante subsignaverat.

LXXXIX. Vitalis a Dacia Ripensi de Aquis. Apud Hilar. et in Conciliis. Locus ad Aquas in Dacia memoratur in Antonini Itinerario.

XC. Vitalis Vertarensis Africae. Subscriptus epistolae Athanasianae. Duo Vitales recensentur in Athanasii catalogo, et unus inter subscriptiones synodicae.

XCI. Ursatius ab Italia de Brixia. Apud Hilar. in Concil., et in epistola Athanasii, nec non in hujus catalogo.

XCII. Zosimus a Macedonia de Lignedo. In Conciliis. Codex Vallic. A 5, Zosimus a Dacia de Ligmedone. Apud Hilarium vocatur Dionysius ab Achaia de Lignedom. Gelasius papa epistolam scripsit ad Laurentium de Lignido, qui suberat Thessalonicensi metropolitae. Hic idem Zosimus in epistola Athanasii subscribitur sic: Zosimus Lychnis Sunosio Apuliae. His ultimis verbis Sunosio Apuliae Stercorii episcopi [Col. 0061B] subscriptio Zosimo perperam afficta fuit. Urbs autem Lychnis a Livio Lychnidus, , a Stephano vocatur. In Notitia Hieroclis corrupte Aulinidos dicitur, et ponitur in Epiro nova. Antoninus episcopus Lychnidius subscripsit epistolam episcoporum novae Epiri ad Leonem Augustum.

XCIII. Zosimus Oreomargensis. Subscripsit epistolam Athanasii. Corrige Horreomargensis. Horrea Margi, in Antonini Itinerario inter Viminacium et Sardicam collocantur. Apud Hieroclem in Mysia prima cum Viminacio Ortemarcus ponitur, ubi corrigendum Horreomargus.

XCIV. Zosimus. Tertius ignoti loci episcopus subscriptus legitur in eadem epistola Athanasii. Tres quidem Zosimi in Athanasiano catalogo recensentur.

XCV. Praeter hos synodo Sardicensi vice Julii Romani pontificis adfuerunt ejus legati, qui sic subscripserunt epistolam Athanasii ad Mareoticas Ecclesias: [XLIX] Archidamus et Philoxenus presbyteri, et [Col. 0061C] Leo diaconus de Roma, incolumes vos optamus. Athanasius autem in catalogo, statim post Osium ab Hispania, presbyteros tantum nominat his verbis: Julius Romae per Archidamum et Philoxenum presbyteros; omittit vero Leonem diaconum: sed in textu synodicae Sardicensis ad Julium papam apud S. Hilarium et duo presbyteri, et Leo diaconus synodo praesentes memorantur.

Haec ex quinque documentis nomina excerpsimus. Alia duo in iisdem omissa adjicienda sunt, nimirum Grati Carthaginensis, et Ephratae Agrippinensis.

XCVI. Gratum Carthaginensem episcopum interfuisse concilio Sardicensi satis aperte colligitur ex Graeco textu canonis septimi, et multo magis ex canone quinto concilii Carthaginensis sub eodem Grato. Athanasius quidem hunc Gratum recenset in secunda serie inter episcopos Africae, qui absentes Sardicensia decreta approbarunt. At sicut idem Athanasius verissimum Lugdunensem, qui ex ipsis subscriptionibus [Col. 0061D] Sardicae fuit, et Maximinum Trevirensem in prima serie omisit, ac in secunda iis Gallis qui abfuerant praeposuit, ita etiam de Grato idipsum efficere potuit. Quod si hos tres episcopos in secunda serie idcirco descripsit, quia in suas provincias reduces, iterum cum episcopis earumdem provinciarum qui non fuerant in concilio Sardicensia decreta approbarunt, in utraque serie ab eo collocari poterant, sicut eadem, ut videtur, de causa Arius Palaestinus in utraque Athanasiani catalogi serie descriptus legitur, in prima quippe concilio interfuit, in secunda quippe rursum laudata decreta cum aliis episcopis Palaestinis probavit.

XCVII. Euphratas Agrippinensis a concilio Sardicensi legatus una cum Vincentio Capuano in Orientem, una cum eodem ipsi concilio procul dubio interfuit. Vide Athanasium, Hist. Arian. ad monachos.

V. Cum plerique ex his episcopis tum Latini tum Graeci ex provinciis Occidentalibus fuerint, non oecumenicum, [Col. 0062A] sed Occidentale fuisse Sardicense concilium non pauci existimant. Etsi enim fateantur hujus concilii indictionem eo concilio factam ut generalis synodus ex universis tum Orientis tum Occidentis provinciis haberetur, cum tamen Orientales fere omnes Sardica recesserint, et aliud conciliabulum coegerint Philippopoli, Sardicensia decreta sine his episcopis Orientalibus condita, Occidentalis synodi decreta fuisse et habenda esse opinantur. Petrus de Marca, qui huic sententiae calculos adjicit, S. Hilarii et Epiphanii testimonia obtrudit, quippe qui, ut ait, Concilium illud Sardicense vocant concilium Occidentalium (Lib. VII Concord. c. 3, num. 5). Hinc etiam ipsi Romani et alii Latini episcopi quatuor generalia concilia tantopere inculcantes, Nicaenum, Constantinopolitanum, Ephesinum, et Chalcedonense, numquam vero Sardicense memorarunt.

VI. Cum vero certum per omnes sit hujus concilii indictionem fuisse generalis synodi, sicut nihil praejudicii creat si, omnibus episcopis ad oecumenicam [Col. 0062B] synodum convocatis, plures ad ipsum non accedant, ita nihil obest si ex iis qui ad locum synodi convenerunt aliquot se subducant, si praesertim perverso et schismatico fine alio se conferant, ut altare contra altare erigant atque schisma conficiant: Ii enim qui in indicta synodo cum summo pontifice totius Ecclesiae capite vel per se vel per legatos praesente coeunt, atque decernunt, satis per se totam Ecclesiam et pastorum corpus repraesentant, ac tanquam oecumenicum concilium decernunt, judicant, ac leges et regulas condunt; aliud autem episcoporum corpus, tanquam a synodo totius Ecclesiae legitime congregata et a capite sese separans, non pro legitima synodo, sed pro conventiculo et conciliabulo habendum est quod si detrahere posset auctoritati et juri legitimae synodi, esset in potestate hominum perfidorum episcopos, si qui essent suarum partium, aliosque sollicitando et subducendo a caeterorum conventu, quamcumque generalem synodum irritam reddere, schismaticoque [Col. 0062C] conventiculo privilegium et jus tribueretur, quod in Ecclesia nunquam obtinuit. Ita quidem etsi ab Ephesina synodo prima sese separarunt quadraginta circiter episcopi, et in his fere omnes Orientis, nihil tamen ea synodus praejudicii passa est, quominus generalis haberetur. Idem igitur sentiendum de Sardicensi, cui Eusebianorum conciliabulum perverso et iniquo concilio Philippopolim traductum quidquam detrahere non potuit. Hinc quidem [L] Sardicense magnum concilium vocatum fuit a S. Athanasio, apologia secunda; et synodus ex toto orbe coacta, id est generalis, a Liberio papa apud eumdem Athanasium, in Historia Arianorum ad monachos, n. 37, ejusque decreta olim a Romana Ecclesia et a pluribus Occidentalibus, nec non etiam, ut vidimus capite praecedenti, ab Orientis episcopis synodi Constantinopolitanae anni 382 Nicaenis addita, ac pro Nicaenis allegata fuere, quod satis indicat illud concilium oecumenicum habitum fuisse aeque ac Nicaenum. Quod si posteriori aetate apud ipsos Romanos inter quatuor [Col. 0062D] concilia oecumenica relatum non fuit, id eam ob causam evenit, sive quia in Nicaeno concilio Sardicense eidem annexum complectebantur, sive potius quia concilia recensentes, quae tamquam Evangelia suscipienda erant, ea sola concilia memoranda putarunt, quae ut sartam tectam custodirent catholicam fidem, peculiarem aliquam haeresim condemnarunt. Ita quidem laudata est Nicaena synodus, quae Arii, Constantinopolitana, quae Macedonii, Ephesina, quae Nestorii, et Chalcedonensis, quae Eutychis errorem proscripsit. Sardicensis autem synodus cum, in Arii reliquias sese exerens, nullam distinctam haeresim protriverit, veluti Nicaenae appendix habita, distincte recensenda non fuit, ut ne tamen idcirco inter oecumenicas habita non fuisse credatur.

VII. Enimvero Justinianus imperator, licet quatuor generalia concilia multis in locis celebret, Sardicensem nihilominus oecumenicam synodum in edicto fidei [Col. 0063A] appellavit (T. VI Concil. col. 393, b). Ea vero frequentior quatuor generalium conciliorum commendatio posterioribus Graecis, qui in codicibus canonum generales synodos a particularibus seu topicis separare coeperunt, occasionem praebuisse videtur recensendi Sardicensem inter synodos topicas, cum antiquiores Graeci canonum codices ipsam statim post Nicaenam collocarent, ut ex Joanne Scholastico antecedenti capite observavimus. Equidem uti oecumenica non solum pro Occidentalibus, sed pro Orientalibus etiam Ecclesiis statuit; et sicuti restitutio S. Athanasii Alexandrini, Marcelli Ancyrani, et Asclepii Gazensis ab eadem synodo decreta, et exsecutioni mandata, ad Orientis Ecclesias spectabat, ita etiam canones quos quidem in Constantinopolitana Orientali synodo anni 382 Nicaenorum nomine laudatos vidimus, non minus Occidentales quam Orientales respiciebant. Hinc in mss. editionis priscae et collectionis Hadrianae statim post ultimum canonem haec clausula legislativam vim in totum orbem declarans [Col. 0063B] legitur: Omnis synodus dixit: Universa quae constituta sunt catholica Ecclesia in universo orbe diffusa custodiet. Et subscripserunt, etc. Hilarii et Epiphanii testimonia, quae opponit Petrus de Marca, nihil officiunt. Hilarius enim in libro adversus Constantium Augustum, num. 25, scribens: Damnas quoque et substantiae nomen, quo te et Sardicensi synodo et Sirmiensi pium esse Occidentalibus mentiebaris; non de Sardicensi concilio, sed de pseudosardicensi loquitur, sicut [Col. 0064A] et de Sirmiensi, quae non Occidentalium, sed Orientalium conventicula fuerunt; idque unum significare voluit, Constantium harum pseudosynodorum exemplo damnans substantiae nomen, pium se Occidentalibus praetulisse. S. Epiphanius vero, haeres. 71, cap. 1, alio pariter sensu intelligendus est, qui Marcae opinioni nihil favet. Sardicensem enim synodum Occidentalem, vel Occidentalium, vocat, ut eam secernat ab Orientali Eusebianorum conventu; quatenus illa Sardicae in urbe Occidentis, hic vero Philippopoli in Oriente congregatus fuit. Quid quod S. Epiphanius hoc loco Sardicensem synodum pro Sirmiensi aut Mediolanensi accepisse videtur uti Tillemontius conjicit, not. 40 in Arian. Hist. tom. VI?

VIII. Dubitant nonnulli num in ipso Occidente synodus Sardicensis oecumenica habita fuerit. Moventur ea Africanorum resistentia, qua Sardicensibus canonibus ex commonitorio Zosimi in Apiarii causa productis sese opposuere. Qui vero haec ingerunt non solum dubitent oportet num Sardicensis synodus [Col. 0064B] fuerit oecumenica, verum etiam num fuerit generalis totius Occidentis; de quo tamen ambigi nequit, adeo ut illi ipsi qui huic synodo sunt magis infensi, hanc generalem Occidentis synodum fateantur. In quo autem versaretur Africanorum contentio, ut nihil exinde contra canonum Sardicensium auctoritatem elici queat, fuse explicavimus in observationibus ad dissertationem 5 Quesnelli, part. I, cap. 6 (col. 000).



PARS SECUNDA. De antiquioribus collectionibus Latinis, quae vel sunt anteriores Dionysio Exiguo; vel ex fontibus Dionysio anterioribus originem ducunt.
[Col. 0063]


CAPUT PRIMUM. De primaeva canonum collectione apud Latinos, praesertim Romanos, quae solos Nicaenos canones et Sardicenses simul junctos complectebatur.
[Col. 0063C]


§ 1. Canones qui olim apud Latinos, praesertim Romanos, auctoritatem habuere, soli fuerunt Nicaeni et Sardicenses. Expungitur sententia qua alii Graeci canones Nicaenorum nomine laudati, aut in Nicaena synodo confirmati dicuntur.

1. Etsi omnium Graecarum synodorum canones qui in Graeco codice continebantur olim redditi fuerint Latine duabus antiquis versionibus Isidoriana et prisca ante Dionysianam pervulgatis, ut capite sequenti dicetur, his tamen versionibus privato studio lucubratis et editis, soli Nicaeni canones, et Sardicenses Nicaenis sine ulla distinctione subjecti, eodemque Nicaenorum nomine inscripti, apud Latinos, praesertim Romanos, publicam auctoritatem habuerunt. Solos quidem canones Nicaenos [Col. 0063D] (quo titulo comprehendebantur, ut § 3 ostendemus, Sardicenses) Romanam Ecclesiam recepisse, diserte tradit Innocentius I, in epistola ad Theophilum Alexandrinum, ubi memoratis canonibus Nicaenis addit: Alium enim canonem Romana non admittit Ecclesia. Et in alia epistola ad clerum et populum Constantinopolitanum, n. 3: Quod autem ad canonum observationem attinet, SOLIS illis parendum esse dicimus, qui Nicaeae definiti sunt, quos SOLOS sectari et agnoscere debet Ecclesia catholica. Idipsum autem verum fuisse in tota Ecclesia Latina vel ex eo cognoscitur, quod nulli alii Graecarum synodorum canones a Latinis scriptoribus allegati inveniuntur ante sextum saeculum nisi Nicaeni, et Nicaenorum nomine etiam Sardicenses; impossibile autem videtur alios quoque canones fuisse receptos, nec ullum aliquando a quopiam fuisse laudatum.

2. Non desunt qui existimant Nicaenorum canonum nomine apud Innocentium I omnes Graecarum synodorum canones intelligi, propterea quod omnes in codicibus canonum post Nicaenos descripti a prima [Col. 0064C] Nicaenae synodi inscriptione Nicaeni appellari potuerint, uti S. Gregorius Turonensis concilii Gangrensis canonem quartum decimum veluti Nicaenum laudavit. Ego, inquit (Lib. IX, c. 33), accedens ad monasterium canonum Nicaenorum decreta relegi, in quibus continetur quia si quae reliquerit virum, et torum in quo bene vixerit [LII] spreverit, etc. Sed hic peculiaris lapsus auctoris multo posterioris aevi traduci nequit ad Innocentium I, cum praesertim is non aliquem cujuspiam synodi canonem allegarit. sed generalem propositionem constituerit, solos Nicaenos canones a Romana Ecclesia recipi, solosque sectandos et agnoscendos ab Ecclesia catholica. Forte Gregorius Turonensis Gangrensem canonem sumpsit ex aliqua posteriori collectione seu abbreviatione canonum, in qua diversorum conciliorum decreta sine proprio intermedio titulo descripta erant, uti in cod. 59 capituli Veronensis sub hac generali inscriptione initio praefixa: Ex concilio Nicaeno, vel aliis conciliis (Vide part. IV, c. 4, n. 11).

[Col. 0064D] 3. Alii aliam rationem ineuntes contendunt, idcirco aliarum synodorum canones pro Nicaenis habitos et laudatos ab Innocentio, quia in Nicaena synodo confirmari fuerunt. Id manifestum esse aiunt de canonibus trium antiquiorum synodorum Ancyranae, Neocaesariensis, atque Gangrensis, quos in Nicaeno concilio lectos et confirmatos, ex interlocutione Osii antiquissimae collectioni Corbeiensi inserta collegit P. Coustantius in praefatione ad tom. I Epistolarum Romanorum pontificum, pag. 61: qui postea, de recitatis Innocentii I testimoniis loquens, subdit, pag. 66: Quid obstat quo minus Nicaeae definiti dicantur canones, qui Nicaeae lecti confirmatique, et in synodicis Actis recensiti sunt? Quid causae est cur Nicaenos canones eosque solos sectari non censeatur is qui eos sectatur unos quos Nicaeni Patres sua ipsorum approbatione fecere suos? Interlocutionem vero Osii, cui haec Coustantii sententia innititur, supposititiam nulliusque auctoritatis esse ostendimus part. I, c. 4, § 1, ubi [Col. 0065A] etiam Gangrensem synodum nedum Nicaeno, sed Sardicensi etiam concilio posteriorem probavimus. Romanam profecto Ecclesiam Ancyranos canones non recepisse, vel ex eo manifestum est, quod nonnulla suae disciplinae contraria contineant. Neque vero haec auctore Osio reformata et Occidentali disciplinae accommodata praeferantur. Etenim non omnes canones qui Occidentali adversantur disciplinae inveniuntur correcti; ii vero qui fuerunt emendati ejusmodi sunt in solis collectionibus Corbeiensi et Quesnelliana, hoc tomo impressa, quae fuerunt, ut videbimus, Gallicanae, non autem Romanae; in aliis vero collectionibus Italicis, quae Romanis usui esse potuerunt, sine ulla emendatione reperiuntur. Adde quod hae emendationes non fuerunt inductae in Graecum textum, qui in hanc sententiam lectus fuisset in concilio Nicaeno, sed in versionem antiquam Isidorianam, uti vocant, quae in memoratis collectionibus Quesnelliana et Corbeiensi recepta est. Cum vero alia antiquiora et [Col. 0065B] puriora ejusdem interpretationis exemplaria ejusmodi emendationibus careant, palam fit has emendationes posteriori tempore inductas Osio tribui non posse. Nisi ergo aliis documentis, quae nondum producta sunt, nec, ut credimus, umquam proferentur, demonstretur aliquem vel Ancyranum, vel Neocaesariensem, vel Gangrensem canonem a summis pontificibus, aliisque Latinis Patribus fuisse allegatum ante saeculum sextum hos canones Nicaenorum nomine ab Innocentio I fuisse comprehensos, et apud Latinos auctoritatem obtinuisse persuaderi non poterit.



§ 2. Nec Antiocheni, nec Constantinopolitani canones a Romana Ecclesia olim recepti. Constantinopolitana synodus ejusque symbolum post Chalcedonense concilium a Latinis celebrata; nec tamen eadem synodus habita fuit ut aecumenica, nisi aliquanto post, nec canones ejus recepti usque ad S. Gregorium Magnum, sed solum symbolum ejus receptum. Ante Chalcedonense haec synodus ab ipsis Graecis non fuit recensita inter concilia oecumenica. Siricii ac Coelestini verba pro Graecorum canonum usu apud Latinos objecta explicantur. Eorum usus apud eosdem inductus saeculo VI.
[Col. 0065C]

4. Multo autem minus comprehensi et a Latinis recepti dici queunt Antiocheni canones atque Constantinopolitani. Etenim Antiochenos canones S. Joanni Chrysostomo a suis hostibus oppositos Innocentius I rejecit, [LIII] ac repudiandos contendit in laudata epistola ad clerum et populum Constantinopolitanum. Quod si unus canon Antiochenus legitur in synodo Regensi anni 439 (Tom. IV Concil. col. 537), ex Hispanico codice Urgellensis Ecclesiae adjectus a Stephano Baluzio, hunc posteriori additamento intrusum fuisse nihil ambigendum est. Primo enim in eo codice ille Antiochenus canon cum alio ignoto, teste eodem Baluzio, suffectus est in locum octavi canonis, qui licet proprius sit ejus synodi, ut ex aliis mss. Gallicanis liquet, ibi tamen omittitur. Secundo hoc [Col. 0065D] additamentum ab eadem synodo alienum multo clarius patebit, si considerentur codices qui ipsam synodum continent. Ipsam exhibent codices collectionis Hispanicae, ex qua in Isidorianam transivit, ac plura diversarum collectionum Gallicanarum exemplaria. Codices collectionis Hispanicae alii aliis auctiores sunt, ut explicabimus part. III, c. 4. Urgellense exemplum ad Hispanicam auctiorem collectionem pertinet, qualem invenimus in ms. cardinalis Passionei, et in alio Vat. Palat. 575. Observatis autem diversis mss. libris collectionis Hispanicae tum auctioribus, tum brevioribus, nec non Isidorianis, qui ex brevioribus Hispanicis exemplis proficiscuntur, perspeximus hos omnes in Regensi concilio praeferre tantum canones septem, omisso octavo, qui veluti clausula non necessaria primo collectionis Hispanicae auctori videri potuit, et omissis etiam Antiocheno alioque canone ignoto, qui cum in solo ms. Urgellensi legantur, satis ex hoc addititii dignoscuntur. [Col. 0066A] Octavus vero canon ex solis Gallicanis diversae originis collectionibus prodiit; quae tamen aeque ac Hispanica et Isidoriana exempla duos illos canones in Urgellensi codice inventos ignorant. Cum porro ubi agatur de conciliis Galliae, uti est Regense, collectiones Gallicanae collectioni Hispanicae et Isidorianae praeferendae sint, si illarum auctoritate octavus canon ab eo concilio abjudicari nequit, multo certius ab eo ablegandi sunt illi duo addititii canones, quos omnia, tum Gallicana, tum Hispanica etiam auctiora (uno Urgellensi excepto) et Isidoriana exemplaria praetereunt.

5. Canones vero Constantinopolitani ante Chalcedonense Latinis fuere ignoti; et adhuc post hoc concilium, etsi in collectiones Latinas traducti, non tamen statim fuerunt recepti; adeo ut S. Gregorius suo quoque tempore scripserit in epist. 34 libri 7: Romana Ecclesia eosdem canones vel gesta synodi illius (Constantinopolitanae) hactenus non habet, nec accepit: [Col. 0066B] in hoc autem eamdem synodum accepit, quod est per eam contra Macedonium definitum, nimirum Constantinopolitanum symbolum. Hic autem cum nonnulli, ac inter caeteros Quesnellus, not. 4 in epist. 106, propugnent, Constantinopolitanam synodum semper inter primarias et oecumenicas fuisse enumeratam etiam a pontificibus Romanis, aliqua addere oportet, quibus tota haec res exploratior fiet. Certe Romana synodus anni 385, sub Felice III, in epistola ad orthodoxos Constantinopoli et in Bithynia consistentes, oecumenicas synodos recensens, tres tantum Nicaenam Ephesinam, et Chalcedonensem memoravit; de Constantinopolitana vero ne verbum quidem. Et ut charitas vestra, inquit, possit agnoscere, venerandas synodos Nicaenam, et Ephesinam priorem, atque Chalcedonensem contra Nestorium et Eutychetem impiissimum nos tenere, etc. Vide tom. V Concil. Venetae editionis col. 248. Quesnellus loco laudato opponit Gelasii decretum de libris recipiendis, vel non recipiendis, et Gregorii epistolam 24, nunc 25 libri I, in quibus eadem [Col. 0066C] synodus cum aliis tribus oecumenicis aequali honore censetur. At genuinum decretum Gelasii Constantinopolitana synodo caret, sicut etiam expers est illis verbis, et si qua sunt concilia, etc., uti ex antiquioribus ac pluribus quoque mss. exemplaribus probaturi sumus, c. 11, § 5, ac propterea hoc ipsum decretum contrariam sententiam potius statuit, nimirum eam synodum nondum Gelasii aevo inter oecumenicas a Romana Ecclesia fuisse receptam, neque quoad symbolum fidei, de quo uno in vulgato Gelasiani decreti additamento sermo est. Quod si S. Gregorius in epistola memorata eamdem synodum inter oecumenicas refert, cum eo tantum nomine referat, quia in ea Eunomii et Macedonii error convincitur, unam definitionem fidei respicit, non vero canones, quos epist. 34 lib. VII, a Romana Ecclesia hactenus non receptos tradidit. Quod porro eidem concilio ob definitionem et symbolum fidei oecumenici locum tribuit, quem Gelasii aevo [LIV] non obtinebat, id post Gelasii aetatem [Col. 0066D] inductum evincitur. Olim quidem Constantinopolitanum symbolum una cum tomo, quo Orientales anno 378 vel 379 in Antiochena synodo Romani concilii definitioni adversus Macedonianos editae subscripserant, ad Damasum missum fuit anno 382, ut liquet ex synodica alterius Constantinopolitani concilii hoc anno celebrati ad eumdem pontificem ac caeteros Romanae synodi Patres directa, quae apud Theodoretum legitur lib. V, c. 9. Etsi vero tum illud symbolum, tum tomus Antiochenae synodi cum Romana antecedenti definitione concordes inventi, ab Occidentalibus fuerint approbati, non tamen idcirco pro oecumenico habitum dicendum est Constantinopolitanum concilium anni 381, in quo ipsum symbolum conditum fuit; sicut nec Antiochenum, quod tomum emisit. Neque refert quod eadem synodus Constantinopolitana oecumenica vocetur in laudatis synodicis litteris. Haec enim, quam S. Leo epist. 106, c. 5, paucorum episcoporum conscriptionem appellat, non [Col. 0067A] alio sensu oecumenica vocari potuit, nisi eo quo concilium ex tota Africa congregatum plenarium seu universale appellare Augustino caeterisque Africanis solemne fuit, ut scite animadvertit P. Coustantius in epistolam 13 inter illas Damasi not. 6, col. 566. Solum cum idem Constantinopolitanum symbolum in Chalcedonensi fuerit insertum, summisque laudibus comprobatum, Romana Ecclesia, dum uti vere oecumenicum recepit concilium Chalcedonense, idem symbolum quasi ejus portionem actis insertam pariter recepit.

6. Quid quod satis probabile nobis est, hoc Constantinopolitanum concilium apud ipsos Graecos in synodo Chalcedonensi celebrari coepisse, cum adversus Eutychianam haeresim, et pro praerogativa Constantinopolitanae sedis multum conferret. Solius enim Nicaeni, nuspiam vero Constantinopolitani concilii mentio ante Chalcedonense occurrit sive in Ephesina synodo, sive apud alios Graecos Patres. Immo in concilio generali Ephesi habito ita Nicaenum symbolum [Col. 0067B] laudatum fuit a Patribus, ut nullam aliam fidem proferri voluerint. Statuit sancta synodus alteram fidem nemini licere proferre, aut conscribere, aut componere praeter definitam a sanctis Patribus, qui in Nicaea cum sancto Spiritu congregati fuerunt (Tom. III Conc. col. 1219). Et actione prima solum Nicaenum symbolum, non antem Constantinopolitanum recitatum fuit; solum vero in Chalcedonensi utrumque insertum legitur. Ephesinae igitur synodi tempore non ita erat celebre concilium Constantinopolitanum, uti postea in Chalcedonensi accidit; nec inter generalia videtur relatum: alias solum Nicaenum symbolum expresso decreto non fuisset approbatum rejectis caeteris, quaecumque praeter Nicaenum proferrentur. Adde quod in pseudosynodo Ephesina Eutychis professio legitur, in qua relate ad Nicaenum concilium generale primum illud Ephesi habitum secundum concilium generale appellatur. Sicut tradiderunt, inquit, nobis fidem sancti Patres in Nicaea convenientes, quam [Col. 0067C] , Ephesi in secunda synodo sancti Patres roboraverunt (Tom. IV Conc. col. 923). Constantinopolitanam igitur synodum pro generali secunda non habuit. Ipsi quidem haeretico in Chalcedonensi vitio datum fuit, quod Constantinopolitanum symbolum et synodum non reciperet (Ibid. col. 212, 914); nunquam tamen in eo reprehensus, quod secundum locum inter generales synodos Ephesinae tribuerit; nec si Constantinopolitana tunc a Graecis habita universim fuisset inter oecumenicas, Eutychiani ei sese opponere ausi fuissent. Ne vero Eutychianorum proprium credatur, Constantinopolitanum concilium inter generalia haudquaquam referre, audiatur Eusebius Dorylaeensis Eutychis accusator, qui in Constantinopolitana synodo anni 448 adversus eumdem haereticum congregata, solius Nicaeni et Ephesini concilii mentionem faciens, affirmavit, se permanentem in fide sanctorum Patrum 318 in Nicaea congregatorum et omnibus, quae in Ephesinorum a sancta et magna synodo acta sunt (Ibid., col. 931). Similiter [Col. 0067D] Patres ejusdem synodi Constantinopolitanae anni 448, act. 2, generales synodos laudaturi, solas Nicaenam et Ephesinam memorarunt (Ibid., col. 935, e, 966 et 967, a, c, d, etc.). Quae indicio sunt Constantinopolitanum concilium anni 381, etsi maxime contra Eutychem pugnaret, aequalis auctoritatis habitum non fuisse, nec inter generalia ad hoc usque tempus fuisse recensitum. Ex his ergo hoc concilium solum post Chalcedonense apud ipsos Graecos celebrari ac inter generalia coepisse referri non est improbabile.

[LV] 7. Quod si id verum est de Graecis, nihil mirum si Latini idem concilium Constantinopolitanum adhuc post Chalcedonense oecumenicis non accensuerint, nec ejus symbolum probarint uti symbolum concilii oecumenici, nisi quatenus in generali concilio Chalcedonensi lectum et approbatum fuit. Hinc quidem Gelasio in decreto de libris satis fuit Chalcedonense concilium inter generalia referre, neque ut [Col. 0068A] distinctam synodum oecumenicam referendam putavit Constantinopolitanam, cujus symbolum ex solo Chalcedonensi concilio vim generalis decreti obtinuerat. At cum postea compositis turbis quae Acacii causa fuerant excitatae, Orientales episcopi ad unitatem redeuntes, professiones fidei ediderint, in quibus synodus Constantinopolitana ob damnatum errorem Macedonii cum aliis tribus oecumenicis synodis distincte recensebatur, tum Romani quoque pontifices eamdem synodum distincte commemorare coeperunt inter oecumenicas, et exinde Vigilius, Pelagius et S. Gregorius quatuor oecumenica concilia laudare, et inter haec Constantinopolitanum ob definitionem ac symbolum fidei.

8. Quod porro de hoc symbolo dictum est, transferri non debet ad ejusdem synodi canones, quos nondum receptos idem S. Gregorius testatur. Neque pro eorumdem canonum receptione quidquam probat quod a Baluzio producitur in additionibus ad librum V Concordiae Petri de Marca, c. 21, n. 14. Macedonii [Col. 0068B] nimirum et Eunomii nomina, quae ab ipso S. Gregorio in commendanda synodo Constantinopolitana commemorantur, non referuntur, inquit, ex symbolo, sed ex canonibus, ac propterea si eorum haereticorum nomina Romani hauserunt ex canonibus, hos non minus quam symbolum ipsis cognitos et probatos colligere licet. At haereticorum catalogo, qui canonibus Constantinopolitanis inseritur, Romanos pontifices nihil auctoritati tribuisse, ex eodem Gregorio manifestum est. Eudoxium enim et Eudoxianos, licet in iisdem canonibus reprobatos, se ignorare scripsit epist. 34, ad Eulogium, lib. VII, quia nihil de illis invenit neque apud Philastrium, neque apud Augustinum, neque apud alios Patres; canones vero Constantinopolitanae synodi ejusque gesta Romana sedes nondum receperat; quibus idcirco non fidens, ab Eulogio petiit ut si quis apud Graecos probatorum Patrum de eo (Eudoxio) sermonem fecit, per litteras significaret. Cum vero is rescribens, sanctorum Basilii, [Col. 0068C] Gregorii et Epiphanii adversus eum testimonia produxisset, sanctus pontifex horum notissimorum Patrum auctoritate sibi satisfactum fuisse respondit epist. 30, lib. VIII, Macedonium autem et Eunomium haereticos Romani ex Augustino, ac praesertim ex confessione fidei a Damaso ad Paulinum missa cognoverant; et exinde, non autem ex canonibus Constantinopolitanis eorum nomina suis epistolis inseruere. Ex laudata porro Gregorii epistola 34, libri VII, illud praeterea liquet, exstitisse quidem hoc tempore apud Romanos exemplaria canonum Constantinopolitanorum, quos sane ille legerat, cum scripsit: Et canones quidem Constantinopolitani concilii Eudoxianos damnant; at Romanam Ecclesiam nihil auctoritatis iisdem tribuisse; quo sensu subdidit: Romana autem Ecclesia eosdem canones vel gesta synodi illius hactenus non habet, nec accepit. Erant nimirum noti ex collectionibus et versionibus Latinis, quarum plura exemplaria erant vulgata; at hae collectiones atque versiones non erant codex publicus, [Col. 0068D] eaedemque privato studio digestae et editae, nullam Romanae Ecclesiae approbationem receperant.

9. Neque vero ad astruendum apud antiquam Ecclesiam Latinam codicem publicum usuque receptum, qui plurium synodorum canones contineret, quidquam conferunt quaedam Siricii ad Coelestini testimonia, ubi tradunt nemini licere canones ignorare. Etenim Siricii verba, quae obtruduntur ex epistola ad Himerium: Canonum venerabilium statuta nemini sacerdotum ignorare sit liberum, aequum sensum ferunt, si intelligantur de solis canonibus Nicaenis Sardicenses comprehendentibus, quos quidem solos Romanam Ecclesiam recepisse Innocentius I disertissime tradidit. Coelestinus vero dum in epistola ad episcopos Apuliae et Siciliae scripsit: Nulli sacerdotum suos licet canones ignorare, nec quidquam facere quod possit Patrum regulis obviare, canonum nomine aliquanto latius comprehendit etiam decreta pontificum [Col. 0069A] quae praeter Nicaenos et Sardicenses canones maximam auctoritatem obtinebant. Neque novum [LVI] est, canonum appellatione non solum canones conciliorum, sed epistolas etiam pontificum Romanorum comprehendi. Joannes II in epistola ad Caesarium Arelatensem scribens: Quae vero de his canones praecipiunt, subter adjecimus; solos utique canones nominat, et nihilominus in subjectis testimoniis non solos conciliorum canones, verum etiam capitulum subdit ex epistola Siricii ad Himerium, quam canonum vocabulo comprehensam agnoscimus. Sed quid ex Joanne II probationem quaerimus, si idem Coelestinus in ipsa epistola, quae objicitur, decretalia pontificum nomine canonum se potissimum respexisse manifestat? Postquam enim praecepit: Nulli sacerdotum suos liceat canones ignorare, rationem statim subdit, quae ad decretalia expresse refertur. Quae enim, inquit, a nobis res digne servabitur, si DECRETALIUM norma constitutorum pro aliquorum libito . . . [Col. 0069B] frangatur? Et post nonnulla ignorationem perstringens addit: Ita nihil quae frequentius sunt decreta proficiunt, ut hoc, quasi nunquam DE HAC PARTE (id est a Romana sede) scriptum fuerit, ignoretur. Et iterum aliquanto post: Qui JURIS NOSTRI, id est CANONUM gubernacula custodimus; ubi jus nostrum, seu pontificium, canones vocat; ac proinde mox explicans quinam sint hi canones, monet ne quis laicum ad ordinem clericatus admittat, et sinat fieri, unde . . . sibi causas generet, quibus reus CONSTITUTIS DECRETALIBUS FIAT. Nemo igitur ex Siricio vel Coelestino, cum canonum ignorantiam reprobant, publicum codicem canonum cogitet, qui alios canones praeter Nicaenos et Sardicenses in Latina ac praesertim Romana Ecclesia eo tempore receptos et approbatos contineret.

10. Alii quidem canones Graecarum synodorum, tametsi Latinis traditi essent versionibus, antiqua Isidoriana et Prisca, serius tamen ab iisdem allegari coeperunt, nimirum saeculo VI. Proferunt nonnulli [Col. 0069C] synodum sextam sub Symmacho, in qua idem pontifex ita loquens inducitur: Unde et in canonibus in Gangrensi Ecclesia apostolica auctoritate conditis . . . scriptum habetur; et duos canones septimum et octavum ejusdem synodi recitat ex versione Dionysii. Mirum vero maxime accidit, doctissimos homines non detexisse eam sextam synodum sub Symmacho supposititiam esse, et ab Isidoro Mercatore nono saeculo confictam, ex qua propterea nihil in rem praesentem auctoritatis elici potest. Vide quae hac de re disserimus part. III, c. 6, n. 7. Confirmatur etiam ex eo falsitas quod ii canones apostolica auctoritate non solum recepti, sed etiam conditi dicantur, cum in Gangrensi synodo nemo resedisset qui apostolica auctoritate fungeretur. Quod si in nonnullis posterioris aevi codicibus inter Gangrenses Patres inseritur Osius, qui Romanae sedis legatione potitus creditur, id errori tribuendum ostendimus part. I, c. 4, § 1. Etsi vero Isidorus hanc erroneam additionem in confingendis [Col. 0069D] laudatis verbis respicere potuit, nihil tamen ponderis ad usum Graecorum canonum apud Latinos initio sexti saeculi astruendum ex hoc fictitio concilio deduci potest. Antiquius vero et evidens testimonium, quod nobis occurrit, de eorumdem canonum usu apud Latinos est illud synodi Epaunensis anni 517 cum canone 31 poenitentiam homicidis decernendam statuit, quam Ancyritani canones decreverunt. Joannes II papa anno 534 in titulis subjectis epistolae ad Caesarium duos canones apostolicos, unum Neocaesariensem (quem in vulgatis supplendum probabimus cap. 10, § 2, n. 12) et duos Antiochenos descripsit ex interpretatione Dionysii. Neque omittendum est, licet non omnino evidens, concilium Aurelianense I anni 510, in cujus canone 15 antiquorum canonum statuta servanda praecipiuntur, ut omnia in episcopi potestate consistant; quod ad duos ultimos canones Antiochenos referendum videtur. Forte haec in Graecos canones observantia et usus apud Latinos sensim [Col. 0070A] inducti sunt ex versione canonum concilii Chalcedonensis, cujus primus canon statuit: Regulas sanctorum Patrum per singula nunc usque concilia constitutas proprium robur obtinere decrevimus; vel etiam ex integris ejusdem synodi gestis eodem sexto saeculo Latinitate donatis, in quibus Antiocheni canones praeter Nicaenos ex Graeco canonum codice allegati inveniuntur.



[LVII] § 3. De conjunctione canonum Nicaenorum et Sardicensium, qua hi postremi sine proprio Sardicensium nomine Nicaenis subjecti, pro Nicaenis habebantur. Diversae originis collectiones Latinae hanc eorumdem canonum conjunctionem atque appellationem apud Latinos pervulgatam probant. Hinc omnis doli ac fraudis expertes cognoscuntur Romani pontifices, qui Sardicenses canones Nicaenorum nomine allegarunt. Similis canonum utriusque synodi unio fuisse videtur in aliquo prisco Graecorum codice.

11. Sardicenses canones, qui in Latinorum usum [Col. 0070B] Latine editi, a Latina ac praesertim Romana Ecclesia recepti fuerunt, Nicaenorum nomine olim fuisse comprehensos multa testimonia convincunt. Hinc quidem in aliquot Romanorum pontificum documentis nonnulli canones inculcantur uti Nicaeni, qui tamen non in Nicaenis, sed in Sardicensibus reperiuntur. Celebres sunt duo canones Sardicenses in Zosimi Commonitorio Nicaenae synodo tributi his verbis: Verba canonum in pleniorem firmitatem huic commonitorio inseruimus. Ita enim dixerunt fratres in concilio Nicaeno, cum de episcoporum appellatione decernerent. Placuit autem ut si episcopus accusatus fuerit, etc. (Tom. II Conc. col. 1253, c.), uti in can. 7 Sardicensi. Et postea: De appellatione autem clericorum, id est minoris loci, est ipsius synodi certa responsio; de qua re, quid acturi sitis credidimus inserendum, quod taliter dictum est: Osius episcopus dixit: Quod me adhuc movet, etc. (Ib., col. 1256, c), ut in Sardicensi canone 17. Similiter S. Leo epist. 44, c. 3: Quam [Col. 0070C] autem post appellationem interpositam (a Flaviano) hoc necessarie postuletur, canonum Nicaeae habitorum decreta testantur, quae a totius mundi sunt sacerdotibus constituta, quaeque subter annexa sunt. Respicit canones Sardicenses de appellationibus, uti pluribus observavimus in admonitione praemissa epistolae 43, n. 8. Neque alia ratione, dum Galla Placidia epist. 56 inter Leoninas ad imperatorem Theodosium de Legatis Romani pontificis ad concilium directis scribit: Qui secundum definitiones Nicaeni concilii consueti sunt; indicare videtur canonem septimum Sardicensem, ubi de legatis pontificis agitur, qui ejus auctoritate in conciliis utantur. Ante hos vero tanquam Nicaeni laudati fuerunt canones Sardicenses in canonibus synodi Romanorum ad Gallos, quos alii Innocentio I, alii vero cum P. Coustantio Siricio pontifici tribuunt. Ibi enim haec leguntur c. 5, n. 13: Nicaenum concilium (lege in Nicaeno concilio) divino Spiritu annuente, dum fidei confessio fuisset jure firmata, etiam apostolicas traditiones episcopi in unum congregati [Col. 0070D] ad omnium notitiam pervernire voluerunt, definientes inter caetera, neque abscisum clericum fieri, quoniam abscisus et mollis non introibunt in sanctuarium Dei. Deinde post baptismi gratiam, post indulgentiam peccatorum, cum quis saeculi militia fuerit gloriatus, vel illum qui purpura et fascibus fuerit delectatus, ad sacerdotium aliqua irruptione minime admitti jusserunt. Meritis enim et observationibus legis ad istiusmodi dignitatis culmen accedunt, non Simonis pecunia, vel gratia quis poterit pervenire, aut favore populari (Const. t. I Ep. Rom. pont., col. 695, 696). Primum membrum, quo excisi arcentur a clero, invenitur in Nicaeno canone primo. Alterum vero, quo cavetur ne quis a militia vel foro ad sacerdotium irruptione aliqua admittatur (quibus similia Siricius Nicaeno concilio ascribit in epist. 6 apud P. Coustantium, n. 3) Sardicensi canoni congruit, ipso fatente Coustantio, qui hanc notationem (Eadem col. 695, not. c) subjecit: Si [Col. 0071A] illic aliqua irruptio, id est quod praepropera festinatio, non dubitabimus hic recenseri Sardicensem canonem 13, quem et in Morbacensis monasterii veteri codice Nicaenum inscriptum observavimus. In hoc quippe canone, qui Graecis decimus est, legimus: »Si forte aut dives, aut scholasticus de foro, aut ex administratione episcopus, fuerit postulatus, ut non prius ordinetur, nisi . . . . . per longum tempus examinata sit vita, et merita fuerint comprobata.« Simoniacae labis corruptionem pariter notat idem Sardicense concilium canone secundo, ubi ait: »Cum manifestum sit potuisse paucos pretio et mercede corrumpi . . . . . ut clamarent in Ecclesia, et ipsum petere viderentur episcopum.« [LVIII] Cum porro in eisdem canonibus synodi Romanorum n. 16 ab iisdem Nicaenis Patribus interdictum dicatur ne episcopi de Ecclesia ad Ecclesiam transeant, hac poena transgressoribus constituta: Talem episcopum . . . episcopatu privari jusserunt, hic quoque Sardicensem canonem primum significari notavit idem Coustantius [Col. 0071B] (Ib., col. 697, not. a): Nam licet Nicaeno canone 15 caveatur ne quis episcopus de civitate in civitatem transeat, nequaquam tamen jubet eadem synodus ut translatus episcopalu privetur, sed ut PROPRIAE ECCLESIAE RESTITUATUR, IN QUA ORDINATUS EST. At NEC LAICAM COMMUNIONEM HABEAT QUI TALIS EST, canon Sardicensis praecipit. Subdit deinde in eadem notatione simili modo hunc canonem Sardicensem Nicaeni nomine indicatum videri etiam a S. Hieronymo epist. 83 ad Oceanum, ubi scribit: Hoc in Nicaena synodo a Patribus est decretum, ne de alia in aliam Ecclesiam episcopus transferatur, ne virginalis pauperculae societate contempta, ditioris adulterae quaerat amplexus. Id certe concinit cum illis laudati Sardicensis canonis verbis: Cum nullus in hac re inventus sit episcopus, qui de majori civitate ad minorem transeat. Innocentius I, in epist. 3 ad synodum Toletanam n. 9, regulas Nicaenas in ordinationibus servandas recensens, ea decreta subnectit, quae partim in Nicaenis, partim in Sardicensibus canonibus reperiuntur; et in epist. 7 ad [Col. 0071C] clerum et populum Constantinopolitanum num. 2; reprehensurus adversarios S. Joannis Chrysostomi, qui ei a sua sede pulso et ad synodum appellanti alium episcopum substituerunt, id nunquam gestum dicit a Patribus, sed potius prohibitum, quod unum canonem quartum Sardicensem respicere potest, ubi sancitum fuit ut alter episcopus in ejus cathedra post appellationem ejus, qui videtur esse depositus, omnino non ordinetur, nisi causa fuerit in judicio episcopi Romani determinata. Licet vero hoc loco Nicaenos Patres aut canones non appellet, cum tamen in eadem epistola solos Nicaenos sectandos testetur, hunc profecto Sardicensem canonem pro Nicaeno habuit.

12. Non ignoramus nobis hac in re adversari P. Constantium (Ib., col. 799), qui dum not. 6, in laudatam Innocentii epistolam 7 Quesnellum impugnat scribentem Sardicenses canones ab eodem pontifice habitos pro Nicaenis, eorumque nomine decoratos ac vestitos, duo statuit: 1o Innocentium in iisdem litteris [Col. 0071D] Sardicensia gesta, quae Antiochenos canones condemnarunt, laudasse proprio Sardicensis synodi nomine; ac propterea Sardicenses canones, inquit, ut a Nicaenis distinctos, non ut pro Nicaenis habitos, eorumque nomine vestitos ab eo receptos esse, non minus manifestum est. 2o Eo tantum sensu eumdem pontificem solos Nicaenos canones sectandos praecepisse, non ut rejiciantur aut spernantur qui cum illis consentiant, sed ii qui dissentiant; perinde ac si alii etiam praeter Sardicenses, qui Nicaenis non contrairent, canones ab Innocentio recepti fuerint, ac solummodo ob eorum cum Nicaenis concordiam solos Nicaenos receptos tradiderit. Utrobique vero vir doctissimus allucinatur. Ad primum quod attinet, cum Innocentius Sardicensia gesta, quae Antiochenos canones reprobasse credebantur, laudavit sub proprio Sardicensium nomine; respexit Sardicensem synodicam ad Julium pontificem, qua restituti traduntur S. Athanasius aliique episcopi ab Eusebianis condemnati, contra quos Antiocheni [Col. 0072A] quidam canones ab iisdem constituti ferebantur, uti explicavimus part. I, c. 4, § 2. Quod autem valet de synodica epistola proprio Sardicensis synodi nomine missa ad Julium, et nunquam Nicaenae synodi vocabulo inscripta, non aeque valet de canonibus Sardicensibus, quos quidem non proprio ejusdem synodi, sed Nicaenorum nomine ab aliis pontificibus et ab ipso etiam Innocentio epist. 3 ad Toletanum concilium allegatos vidimus, eodemque nomine in vetustissimis exemplaribus inscriptos post pauca probaturi sumus. Quantum ad alterum, ipsa Innocentii formula: Solis illis (canonibus) parendum esse diximus, qui Nicaeae definiti sunt; et alia similis in epist. ad Theophilum: Alium canonem (praeter Nicaenum) Romana non admittit Ecclesia, ita solos Nicaenos canones respiciunt, ut quanquam commode comprehendant alios Nicaeni concilii nomine inscriptos, ad alios tamen alio proprio nomine nuncupatos, etsi concinentes cum Nicaenis, non nisi per summam vim, et contra obvium verborum sensum distorqueri possint. [Col. 0072B] Nisi antea probetur Innocentium alios quospiam canones allegasse, et laudasse nomine proprio, [LIX] quod nondum probatum est, haec interpretatio et extensio nimis violenta persuaderi nemini poterit, ac propterea concludendum erit Innocentium, cum Sardicenses canones adhibuit, eos non minus quam Zosimum et Leonem Nicaenorum nomine fuisse complexum, ac pro Nicaenis vere habuisse, uti sane Nicaenis regulis laudatis in epistola ad synodum Toletanam eosdem comprehendit. Hinc idem P. Coustantius not. k in epist. 5 Damasi confessus fuerat. Sardicenses canones pro Nicaenis Innocentius habebat (Ib., col. 510).

13. Haec ratio allegandi canones Sardicenses nomine Nicaenorum apud nonnullos in fraudis suspicionem venit, ac si Romani pontifices Sardicensibus canonibus, qui Romanae sedis praerogativam in appellationibus diserte asserunt, venerabili apud omnes Nicaenae synodi nomine auctoritatem quaererent. [Col. 0072C] Ejusmodi criminationem animosius struxerunt Centuriatores adversus Zosimum, quasi per immane scelus et impietatem ac furiosam ambitionem eosdem canones pro Nicaenis venditaverit in causa Apiarii, in qua nefaria decretorum Nicaenorum adulteratione, inquiunt, pervicaciter perstiterit Bonifacius, ac pertinaciter perseveraverit Coelestinus, licet Africanam synodum veriora exemplaria Nicaenorum canonum Constantinopoli et Alexandria accepisse, ac sceleratam fraudem falsatorum canonum detectam esse probe sciret. Hanc vero fraudis suspicionem nonnulli avertendam curarunt ea conjectura quod forte Sardicenses canones ab iisdem fere Patribus conditi duce Osio, qui Nicaenos constituerant, in codicibus quibus Romani pontifices utebantur, tanquam Nicaenorum appendix ita subjecti essent Nicaenis, et cum Nicaenis juncti sine distinctione ulla, ut pro Nicaenis vere haberentur. Ita cardinales Bellarminus lib. II de Rom. Pontif. c. 25, et Baronius ad an. 347, et alii. Hanc quidem excusationem satis [Col. 0072D] aequam censuit Petrus de Marca, si quo codice probari posset; unde scripsit lib. VII Concordiae c. 16, n. 1: Nostri id ex eo profectum aiunt, quod ea tempestate canones Nicaeni et Sardicenses in eodem volumine descripti essent nullo discrimine adhibito sub titulo canonum Nicaenorum. Probabilis quidem conjectura, si vetusti codicis auctoritate niteretur, qui nondum emersit e tenebris. Ad haec in margine notavit Baluzius: Hic annotandum est tum Marcae ignotum fuisse codicem Christophori Justelli, cum hic liber septimus scriptus est. Respicit his verbis Baluzius ea quae Petrus de Marca postea scripsit in dissert. 2 de veteribus collectionibus canonum, Opusculis ejus inserta, ubi de vetustissima Christophori Justelli ms. collectione canonum cap. 1, n. 3, ait: In ea collectione hoc erat lemma: Canones Nicaeni. Deinde sequebatur series quadraginta canonum numeris suis distinctorum; quorum priores viginti erant veri et genuini canones Nicaenae synodi; reliqui autem viginti [Col. 0073A] continebant canones unum et viginti concilii Sardicensis, duobus capitibus in unum compactis, nulla interim mentione facta hujus concilii Sardicensis. Non dubitandum quin statim post editionem adjecti fuerint canones illi Sardicenses priori collectioni (Nicaenorum), consequentibus numeris sub antiquo titulo. Et post pauca n. 4 addit: Quare Innocentius, Zosimus et Leo alieni sunt ab omni dolo in proferendis canonibus Sardicensibus, ac si ad Nicaenam synodum pertinerent, cum auctoritate scriniorum suorum et veteris collectionis freti essent.

14. Neque vero desunt alii plures et pervetusti, ac diversarum quidem collectionum atque regionum codices, qui dum eamdem Sardicensium cum Nicaenis conjunctionem inscriptionemque in Occidente latius pervulgatam probant, tum vero eorumdem Romanorum pontificum bonam fidem multo evidentius demonstrant. Olim Alanus Copus in primo dialogo adversus novatores edito an. 1573, codicem Atrebatensem allegavit, in quo canones 47 Nicaeni recensebantur, [Col. 0073B] duorumque canonum 30 et 34 titulos protulit, ex quibus Sardicenses Nicaenis additi cognosci poterant. Sed ita obscure hac de re locutus est, ut nemo id quod vere erat animadverterit. Primus, qui hujusmodi collectionem detexit et produxit in lucem, fuit Paschasius Quesnellus, qui Sardicenses canones cum Nicaenis copulatos in duobus mss. Thuaneo et Oxoniensi invenit, atque praefixos antiquissimae collectioni, quam Romanae Ecclesiae codicem credidit. Alia subinde non tam ejusdem quam aliarum collectionum exemplaria detecta sunt, in quibus utrique canones continua [LX] numerorum serie copulati, Nicaenorum titulum praeferunt. Ad collectionem a Quesnello editam et a nobis hoc tomo recusam pertinent praeter Thuaneum exemplar et Oxoniense alia duo Bellovacensia et Pithoeanum laudata a Petro Pithoeo in Synopsi historica de collectoribus canonum, Atrebatense S. Vedasti ab Alano Copo adhibitum, Ubertinum memoratum a P. Coustantio, et duo [Col. 0073C] bibliothecae Caesareae Vindebonensis 39 et 41, quae nobis usui fuerunt. Idem P. Coustantius not. d in epistolam 15 Zosimi, pervetustum alius collectionis codicem memorat olim Fossatensem, nunc autem Colbertinum, in quo iidem Sardicenses canones cum Nicaenis juncti, Nicaenorum nomine inscribuntur. In praefatione vero num. 77, pag. 71, laudat aliam collectionem contentam in alio vetustissimo Colbertino ms. codice 1868, qui Sardicenses habet canones, tum ea notatos inscriptione, Canon Nicaenus (adjecit deinde antiquarius secundis curis, sive Sardicensis) qui in Graeco non habetur, tum ea clausula terminatos: »Expliciunt statuta Nicaeni fidei metropolitani Bithyniae Paulino et Juliano consul. (hoc est anno 325), XIII kal. Jul.« Hunc autem codicem Gallicanae Ecclesiae usui fuisse testatur.

15. Tres alias praestantissimas collectiones invenimus, quae in eamdem rationem utriusque synodi canones tanquam Nicaenos praeferunt. Prima est in ms. [Col. 0073D] Vat. Reginae 1997. Haec collectio, quam omnium vetustissimam ac Italicam esse cap. 4 ostendemus, Nicaenis canonibus, quos ex antiquissima et hactenus ignota atque hoc tomo edenda Latina interpretatione exhibet, Sardicenses subjicit sine distinctione ulla, ac utrosque distribuit in capita 46, omisso in Nicaenis canone de non flectendo genu diebus Dominicis atque paschalibus. Hic autem titulus praefigitur: Incipit capitula Nicaeni concilii; post canonem vero quadragesimum sextum, qui est ultimus Sardicensis, haec clausula legitur: Explicit decreta concilii; et mox subduntur subscriptiones et catalogus Patrum Nicaenorum. Altera collectio exstat in ms. Veronensis capituli 58. Versionem Graecorum canonum Isidorianam continet. Nicaenos canones ejusdem versionis cum Sardicensibus jungit sub titulo: Incipiunt canones Ecclesiae, seu statuta concilii Nicaeni. Sardicensibus autem, qui sine ulla distinctione Nicaenis subjiciuntur, haec clausula additur: Finiunt decreta concilii [Col. 0074A] Nicaeni. Dein Nicaenum symbolum cum Patrum Nicaenorum catalogo describitur. Tertia collectio invenitur in ms. codice Palat. 574, quem deteximus omnino similem ms. Morbacensi laudato a P. Coustantio in praefatione ad epist. Rom. pontif. n. 77. Continet puram Gallicanam canonum collectionem; nam praeter Nicaenos et Sardicenses canones copulatos et aliquot apostolicas constitutiones solae synodi Gallicanae in iisdem mss. descriptae sunt. Canones Nicaenos exhibet ex abbreviatione Rufini, deinde integrum Sardicensem canonem 13, cum hac inscriptione, quae eum ex antiquiori collectione excerptum indicat, ubi Sardicenses Nicaenis subjecti, pro Nicaenis habebantur: Incipit capitulum de suprascriptis canonibus, id est Nicaenis 318 episcoporum. Osius episcopus dixit: Et hoc necessarium arbitror, ut diligentissime tractetis, si forte aut dives aut scholasticus de foro, et caetera ejusdem canonis verba. Confer etiam quae notabimus in alium codicem 59 capituli Veronensis part. IV, c. 4, n. 11.

[Col. 0074B] 16. In ms. Sangermanensi, quem P. Coustantius loco indicato commemorat, exstat compilatio ex conciliorum, Romanorum pontificum Patrumque decretis conflata et apud Hibernos composita, in qua cum Sardicenses canones Nicaenorum nomen constanter ferant, ex aliqua collectione apud Hibernos usitata proficiscitur, quae Nicaenos et Sardicenses canones conjungebat. Jacobus Petit post Theodori Cantuariensis Poenitentiale edidit partem non exiguam collectionis Herovallianae, de qua dicemus plura part. IV, c. 7. In hac autem, quae Gallicana est saeculo VIII lucubrata, Sardicenses canones nomine Nicaenorum laudantur. Codex ergo vetustior, ex quo eosdem canones hic compilator exscripsit, eamdem inscriptionem Sardicensibus praefigebat. Aliquot praeterea annotationes in nonnullis collectionibus inveniuntur, quae Sardicenses canones veluti Nicaenos indicant. P. Harduinus Dionysianae, uti appellat, collectionis codicem memorat annorum amplius 800, existentem [Col. 0074C] in bibliotheca collegii Parisiensis societatis Jesu, qui Sardicensibus canonibus hanc epigraphem [LXI] apponit: Canon Nicaenus seu Sardicensis, qui in Graeco non habetur (Tom. II Concil., col. 671, not. i). Est omnino eadem ac in cod. Colbertino 1868, quem ex P. Coustantio paulo ante laudavimus. Alium item codicem ille allegat collectionis Isidorianae in eadem bibliotheca societatis Jesu custoditum, in quo iisdem canonibus hic titulus est: Incipiunt tituli concilii Nicaeni numero 20 episcoporum, qui in Graeco non habentur, sed in Latino esse inveniuntur tantummodo (Ibid., col. 679 not. i). Qui ejusmodi titulum Sardicensibus praefixere, hos profecto canones Nicaeno concilio idcirco tribuerunt, quia eos in aliis antiquioribus exemplis Nicaenis canonibus subjectos, eodemque Nicaenorum nomine inscriptos reperere. In tabula conciliorum praemissa laudato codici Herovalliano apud Petit pag. 265, legitur: Canones Nicaeni episcoporum 20. Hic canon apud Graecos non habetur, et a [Col. 0074D] quibusdam Sardicensis vocatur. Hoc titulo ejus tabulae et collectionis Herovallianae auctor canones Sardicenses Nicaenos vocat, ut etiam in ipsa collectione inscripsit, eo quia in codicibus canonum Gallicanis quibus utebatur eos cum Nicaenis junctos et eodem nomine praenotatos videns, Nicaenos vere esse credidit. Cum autem in aliis codicibus Graecarum synodorum versionem exhibentibus, cujusmodi erant codices Dionysii, eos separatos a Nicaenis Sardicensium titulo praenotari deprehendisset, ipsos apud Graecos, id est in versionibus Nicaenorum ex Graeco, non haberi, et a quibusdam Sardicenses vocari affirmavit.

17. Dionysii editio a Justello vulgata post canones Sardicenses hanc subscriptionis formulam appendit: Subscripserunt autem omnes episcopi sic. Ego ille episcopus illius civitatis et provinciae illius ITA CREDO, sicut scriptum est supra. Similis formula legitur etiam in editione Conciliorum tom. II, col. 680. Neque vero credatur haec formula, quae deest in mss. collectionis [Col. 0075A] Dionysio-Hadrianae, apposita non fuisse ab eodem Dionysio. Nam totidem verbis describitur in duobus mss. codicibus, qui puram Dionysii collectionem repraesentant, nimirum in Vat. 5845 et in Vat. Palat. 577, qui postremus, ut dicetur part. III, c. 1, primum Dionysii fetum quantum ad solam canonum collectionem refert. In mss. autem collectionis Dionysio-Hadrianae idcirco ea formula a Dionysio apposita sublata fuit, quia subscriptiones Sardicensium Patrum ex alio fonte sumptae, substitutae fuerunt, quae Dionysio tribui non debent, ut patebit ex dictis part. I, c. 7, n. 1. Porro ea formula, Ego ille episcopus illius civitatis et provinciae illius, hominem indicat qui post Sardicenses canones episcopos cum urbium et provinciarum nominibus descriptos reperit, ut in subscriptionibus et catalogo Patrum Nicaenorum contingit; et ne omnium nomina cogeretur exscribere, unam generalem subscriptionis formulam compegit. Verbum autem credo eidem formulae insertum, Nicaenorum [Col. 0075B] caenorum canonum, qui symbolum additum habent, proprium est; nec solis Sardicensibus, qui nihil de fide statuunt, competere potest, nisi quatenus subjiciantur et annectantur canonibus symboloque Nicaeno, ut in ms. Vat. Reginae 1997 videre licuit, in quo Sardicensibus cum Nicaenis canonibus et symbolo simul conjunctis, subscriptiones et catalogus Patrum Nicaenorum post ultimum canonem Sardicensem sic proponuntur: Osius episcopus civitatis Cordubensis SIC CREDO. Victor et Vincentius presbyteri urbis Romae pro venerabili viro papa episcopo nostro subscripsimus ITA CREDENTES SICUT SUPRA SCRIPTUM EST, etc. Dionysius itaque ejus formulae annotator, qui Sardicenses canones non ex Graeco reddidit, sed ex Latinis exemplaribus Romae vulgatis inseruit, aliquo exemplo usus est in quo vel Sardicenses cum Nicaenis juncti, subscriptiones Nicaenorum proprias recipiebant, vel, si separati erant a Nicaenis, ut videtur probabilius, jamdiu excerpti fuerant ab antiquiori aliquo codice, in quo cum iisdem Nicaenis [Col. 0075C] Romano more copulabantur.

18. Auctor quoque carminum, quae huic paragrapho ex codice 55 capituli Veronensis subjiciemus, aliquod simile exemplar perspexisse videtur. Hic enim auctor, dum Nicaenam synodum sub Julio pontifice habitam scripsit, cum ejusmodi sententiam sumere non potuerit ex Sozomeno nondum Latino reddito, ex quo eam receperunt Beda (De Temp., t, II, p. 116) atque Freculphus (Chron. c. ult. Biblioth. PP. t. XIV), non alia de causa id per sese scripsisse intelligi potest, nisi quia in aliquo canonum codice una cum Nicaenis copulatos et Nicaenorum nomine inscriptos invenit Sardicenses, [LXII] in quibus Julius papa nominatur. Idem argumentum non urgemus ex Sozomeno, quippe quod mendosa unius Graecae vocis lectione ejus textum corruptum Romani Conciliorum editores non improbabiliter judicant (Concil. t. II, col. 114, e). Neque praetermittenda est peculiaris animadversio in Ferrandum diaconum. Is in Breviario [Col. 0075D] ultimum canonem Nicaenum de non flectendo genu uti primum Sardicensem allegat (Breviar. n. 214); primum vero Sardicensem uti secundum, secundum uti tertium, et sic deinceps. Quid ita? Nonne palam indicatur canones Nicaenos et Sardicenses in aliquo vetusto codice, qui fortassis versionem Isidorianam continebat (Isidoriana enim versione Ferrandus usus est) colligatos fuisse; qui cum postea vel ab ipso Ferrando, vel ab alio aliquo separati fuere, per errorem ultimus Nicaenus canon Sardicensibus attributus fuit? Haec itaque Ferrandi erronea divisio vetustiorem eorumdem canonum conjunctionem confirmat.

19. Haec tam diversa diversarum collectionum regionumque exemplaria Sardicensium canonum unionem cum Nicaenis apud Latinos et antiquam et longe lateque pervulgatam probafit, ita ut solius Romanae Ecclesiae propria non fuerit. Nulla ex his versionibus canonum Nicaenorum, quibus Sardicenses annexos [Col. 0076A] reperimus, illa est quam antiqui Romani pontifices adhibuere, uti capite sequenti palam fiet; ac propterea vera collectio Romana, quae Nicaenos et Sardicenses canones pari ratione copulabat, ad nos non pervenit; omnesque laudatae collectiones, quae Nicaenos et Sardicenses canones jungunt, ad alias Ecclesias Latinas pertinent. Codex Vat. Reginae 1997 spectavit ad Ecclesiam Theatinam. Codex capituli Veron. 58, qui Isidorianam versionem Nicaenorum cum Sardicensibus jungit, hanc conjunctionem receptam probat in quibusdam saltem locis, in quibus Isidoriana versio recepta fuerat. Immo hoc vetustissimum exemplum indicare videtur Isidorianam versionem vetustiori tempore Sardicenses unitos recepisse cum subscriptionibus et catalogo Patrum Nicaenorum, et posteriori tantum tempore, cum Sardicenses ab ea versione separati fuere, pro subscriptionibus Nicaenis eas Patrum Sardicensium subscriptiones fuisse suppositas ex Sardicensi synodica [Col. 0076B] ad Julium, quae in vulgato Isidoriano textu leguntur. Collectio Quesnelliana, quae Nicaenorum canonum versionem in radice Isidorianam, at cum divisione laudati codicis Vat. Reginae, et cum fere omnibus ejus titulis, nec non cum eadem lectione Nicaeni canonis de primatu Romanae Ecclesiae repraesentat, in Galliis lucubrata fuit, ut suo loco probabimus; ac proinde ipsius collectionis auctor Nicaenos canones cum Sardicensibus junctos in Gallicanis codicibus nactus est. Codex quidem Vat. Palat. 574, et similis Morbacensis ad Gallicanam Ecclesiam spectabant, nec non collectiones Fossatensis et Herovalliana, ex quibus eamdem unionem confirmavimus. Idem apud Hibernos receptum probat collectio quam in Sangermanensi codice Coustantius laudavit. Si antiqui aliarum Ecclesiarum superessent codices, idipsum, ut opinamur, de aliis quoque Latinis Ecclesiis pateret. Interim vero tot antiqua testimonia cum conjunctionem laudatorum canonum antiquissimam, et apud Latinos fere ubique receptam declarant, tum [Col. 0076C] vero ab omni fraudis suspicione eximunt antiquos Romanos pontifices, cum ex mss. in Latina Ecclesia pervulgatis Sardicenses canones uti Nicaenos allegarunt.

20. Quid quod aliquos etiam Graecos codices apud ipsam Orientalem Ecclesiam exstitisse, qui Sardicenses pari modo tanquam Nicaenos praeferrent, satis colligere licet ex eo testimonio synodi Constantinopolitanae anni 382, quod parte I, cap. 6, n. 14, recitavimus, et P. Harduini atque P. Coustantii verbis exposuimus. Confer quae ibidem scripsimus: neque enim semel dicta repetere vacat. Hoc certe Orientalium exemplum et ad antiquitatem conjunctionis eorumdem canonum declarandam, et ad vindicandam Romanorum pontificum consuetudinem, omnemque doli suspicionem removendam non mininum confert. Addemus hic aliud ex Theodoro Prodromo seniore, qui Photio anterior, ac inter Graecos canonum interpretes omnium antiquissimus, a Niceta Paphlagone, ab Aristeno, Balsamone, Harmenopulo, Blastare, Nicephoro [Col. 0076D] Blemida, aliisque Graecis summis laudibus commendatur. Confer, si libet, Fabricium Biblioth. Graecae tom. XI, lib. VI, c. 1, n. 16. Hujus Theodori opus ineditum , de Interpretatione canonum ante nongentos annos scriptum evolvit, ac ex eodem fusiora testimonia identidem recitat Nicolaus Comnenus [LXIII] Papadopolus in Praenotionibus mystagogicis, ac de eodem testatur in respons. 6, § 6, n. 14, pag. 364: Prodromus Sardicenses canones sub Nicaeni titulo recenset, quasi una et eadem sit synodus Nicaena et Sardicensis. Quae verba indicare videntur Theodorum Prodromum Sardicenses canones uti Nicaenos retulisse, quemadmodum Constantinopolitani concilii Patres olim fecerunt. Quod si ita est, exstabat ergo inter Graecos Theodori quoque tempore, id est ante Photii schisma, codex aliquis Graecus, in quo Sardicenses canones Nicaenis annexi, Nicaenorum titulo praenotabantur ut in pluribus Latinis codicibus deprehendimus

[Col. 0077A] 21. Mirum nonnullis videtur quod post illud dissidium inter Zosimum et Africanos, quo detegi debuit Sardicenses canones non esse Nicaenos, S. Leo adhuc eosdem Nicaenorum titulo allegarit et ingesserit in epist. 44, ad Theodosium Augustum, cap. ultimo. At Africani id tantum evicisse videntur, canones allegatos in commonitorio Zosimi non fuisse inventos inter Nicaenos in iis exemplaribus Latinis ac Graecis quae in Africa, Alexandriae, Antiochiae et Constantinopoli hac occasione fuerunt consulta, immo nec in ulla alia Patrum synodo, cum aliarum quoque synodorum codices contulissent, ut iidem in epistola ad Coelestinum scripsere. Sicut autem in excludendis iisdem canonibus etiam ab omni alia synodo, quae vel Sardicensis vocaretur, Africanos penuria codicum laborasse, vel minus diligentes fuisse in synodicis codicibus evolvendis manifestum est, ita nil mirum esse debet si Romani antiquis suae aliarumque Ecclesiarum exemplaribus fulti, quibus iidem canones uti Nicaeni praeferebantur, ab inolita consuetudine allegandi [Col. 0077B] eosdem canones tanquam Nicaenos haud recedendum putarunt. Hinc cum S. Leonis aevo antiqua formula et consuetudo tot codicibus probata obtineret, eamdem citra ullam falsi suspicionem adhibuit ad eum imperatorem scribens, quem ementita allegatione cum non levi periculo fallere non intererat. Adeo vero bona fides Latinorum hujus et anterioris aetatis in allegandis canonibus Sardicensibus nomine Nicaenorum nobis videtur explorata, ut existimemus eos tunc ignorasse omnino eosdem canones conditos fuisse in Sardicensi concilio, ac in Nicaeno constitutos credidisse. Cum enim ab Africanis tam gravis mota esset de iisdem canonibus quaestio adversus Romanos, qui in negotio Apiarii eos uti Nicaenos attulerant, si aliquo ex codice cognovissent, ipsos in Sardicensi fuisse sancitos, facilis ratio patuisset componendi ejus dissidii, docendo Africanos verum concilium, quod ipsos canones constituerat. Nec dubitari poterat Africanos rejecturos hoc concilium, [Col. 0077C] cui majores sui auctoritatem adjecerant, cum praesertim sese paratos indicassent ad eosdem canones recipiendos, si quo in concilio catholicorum Patrum conditos reperissent. Vide hac de re Observationes in dissert. 5 Quesnelli, part. I, c. 6, n. 20, tom. II, col. 955. Ea igitur de causa hanc viam satis obviam Romani pontifices non inierunt, quia ejusmodi canones solo Nicaenorum nomine ex mss. exemplaribus cognitos, in Sardicensi editos plane ignorabant.

22. Nunc in eos versus quos huic paragrapho subjiciendos recepimus, pauca praemittenda sunt. Ii nobis conservati in antiquissimo ms. Veron. 55 speciem quamdam exhibent nuncupatoriae epistolae, qua liber fortassis alicujus antiquae collectionis canonum Dalmatiano Caesari ab auctore anonymo oblatus fuit. Cum character horum versuum sit diversus a charactere totius codicis, haec nuncupatoria ad collectionem hujus codicis non pertinet, sed ex alio ignoto exemplo huc traducta fuit. Marchio Scipio [Col. 0077D] Maffeius, qui quatuor primos versus tantummodo edidit in appendice Historiae Theologicae pag. 77, censuit Dalmatianum Caesarem esse Dalmatium alterius Dalmatii filium, et Constantini nepotem, qui anno 335 Caesar fuit renuntiatus. Sed cum in versibus subsequentibus Chalcedonensis synodus memoretur, alius valde posterior Caesar quaerendus est. Nullum vero Dalmatianum appellatum nacti, id solum suspicamur, hoc nomine intelligi Julium Nepotem imperatorem, qui fortassis Dalmatianus dictus fuit, quia natione Dalmata, anno 475 Ravenna excedens, in Dalmatiam sese recepit, ibidemque obiit anno 480. Hujus quidem aetas post Chalcedonense concilium congruit. Alii hujus circiter temporis Caesares, qui mox penitus desiere, nihil habent quod cum Dalmatiani appellatione conveniat. [LXIV] De posteriori autem aetate cogitandum non est, cum auctor tres solas oecumenicas synodos, Nicaenam, Ephesinam et Chalcedonensem, laudet, quae saeculo V a Latinis erant [Col. 0078A] receptae, ut liquet ex iis quae fusius statuimus paragrapho praecedenti. En modo ipsos versus, qui, licet valde inconcinni ac rudes, quaedam tamen utilia continent.

Dalmatiane, jugi, Caesar, quem terra triumpho
   Excolit imperium cuncta tremendo tuum,
Auribus, hunc audi sacris, oculisque beatis
   Aspice gestantem pessima facta librum.
Hoc tibi sit votum, laus perpes, sacra potestas,
   Ecclesiae sanctae jura tenendo sacra.
Ipsius Augusto sulcando vomere sulcos
   Constantinus eris major in imperio.
Ast ubi, vel quando synodos complectere sacras
   Malebant, proprio hoc erat in libitu.
Tempora praeteritis retro defluxa diebus
   Testantur divos has peregisse solos.
Ad quas papa suos currebat et ipse Romanus
   Transmiserat quorum jussa tenendo sacra.
Hoc Nicaena canit, quae Constantinus in ipsa
   Effulsit, divus papa simul Julius.
[Col. 0078B] Arius hic cecidit tanto librante magistro,
   A qua sancta caput traxit amore fides.
Chalcedona sequens hanc, Marcianus et auctor
   Testatur, feriens Eutychiana labra.
Non tacet hoc divo fulgens Ephesena tropaeo
   Theodosii, calcans dogmata Nestorii.
. . . . . Romana dehinc hoc pandunt jura per orbem
   Legibus extensa prorsus utrisque sacra.
. . . . . Cuncta canunt synodi per dogmata sacrae:
   Condecet illarum vos retinere ritum.
Non minor Augustus, minor est tibi neque potestas,
   Nec tibi dissimilis imperialis apex.
Bis sena nec absunt vobis librata talenta,
   Velle sit, aut posse alterius proprium.
Sentiat inde Dei gaudens plebs incrementum,
   Polleat et vestro tempore sancta fides.
His valitura bonis vestro libramine, Caesar,
   Saecula perpetuum dent tibi cuncta melos.



§ 4. Num Romanorum pontificum decretales epistolae in unum codicem una cum canonibus Nicaenis et Sardicensibus relatae et editae fuerint.
[Col. 0078C]

23. Codicem publica auctoritate antiquissimis temporibus vulgatum, qui praeter Nicaenos et Sardicenses canones Romanorum quoque pontificum decreta contineret, Quesnellus contendit dissert. 12, c. 2. Id autem probaturus Leonis verba recitat ex epist. 4 ad episcopos Campaniae, Piceni et Tusciae, c. 5, quos observare jubet non tam Innocentii quam aliorum omnium praedecessorum decreta. Ne quid vero sit, inquit S. pontifex (Tom. I, col. 616), quod praetermissum a nobis forte credatur, omnia decretalia constituta tam beatae recordationis Innocentii, quam omnium decessorum nostrorum, quae de ecclesiasticis ordinibus et canonum promulgata sunt disciplinis, ita a vestra dilectione custodiri debere mandamus, ut si quis in illa commiserit, veniam sibi deinceps noverit denegari. Tum Quesnellus addit: Cum haec scribebat [Col. 0078D] Leo, convertebat mentis oculum in ea Innocentii decreta quae habentur in epistola ad Victricium Rothomagensem, et altera ad Macedones episcopos, [LXV] quibus reprobatur bigamorum ordinatio. At quomodo ejusmodi decretalia constituta in remotiores Galliarum partes et in Macedoniam missa Italis ita nota esse potuerunt, ut iis promulgata dicerentur, iisdemque tenerentur obsequi, nisi publico ac recepto codici haberentur inserta? Hac ratione, cum omnia decretalia constituta tam Innocentii quam omnium decessorum Leo servanda praecipiat, codex astruendus esset, qui haec omnia contineret: cujusmodi nullus fuit. Neque enim ille codex, quem idem Quesnellus edidit, et Romanae Ecclesiae codicem venditavit, omnia complectitur, sed plurimis et celebrioribus pontificiis decretis caret, ut alibi dicetur.

24. Satis autem promulgata dici potuerunt omnia Innocentii et praedecessorum decretalia, eo quod ad aliquarum licet provinciarum episcopos primum directa, [Col. 0079A] subinde tamen [(a) 1Kb] aliis atque aliis episcopis communicata, ac toto orbe dispersa fuere. Cum nimirum pontifices ad quempiam episcopum decreta mittebant, quae omnibus usui esse vellent, solebant praecipere ut eadem aliis atque aliis per litteras communicarentur. Hinc Siricius cum Regularum librum direxit ad Himerium Tarraconensem, eidem mandavit ut non solum ad episcopos suae provinciae, sed etiam, inquit, ad universos Carthaginenses et Boeticos, Lusitanos atque Gallicios, vel etiam qui vicinis tibi collimitant hinc inde provinciis, haec, quae a nobis sunt salubri ordinatione disposita, sub litterarum tuarum prosecutione mittantur. Similiter Zosimus in epistola ad Hesychium Salonitanum: Ne quid meritis, inquit, dilectionis tuae derogaremus, ad te potissimum scripta direximus, quae in omnium fratrum et coepiscoporum nostrorum facies ire notitiam, non tantum eorum qui in ea provincia sunt, sed etiam qui vicinis dilectionis tuae provinciis adjunguntur. Plura sunt Leonis testimonia, quibus similia praescribit. Inter caetera epist. 159, ad [Col. 0079B] Nicetam Aquileiensem, cap. 7: Hanc autem epistolam nostram, ait, quam ad consultationem tuae fraternitatis emisimus, ad omnes fratres et comprovinciales tuos episcopos facies pervenire, ut in omnium observantia data prosit auctoritas. Hac ratione de plerisque decretalibus apostolicae sedis epistolis factum fuisse credimus, quod de Siricii litteris tradidit Innocentius in epistola ad Exuperium Tolosanum episcopum num. 4: Forma illa ecclesiasticae vitae pariter et disciplinae ab episcopo Siricio per provincias commeavit. Hinc etiam illud evenit, ut quaedam pontificiae epistolae quibusdam episcopis vel provinciis initio traditae, communicatae deinceps aliis aliarum provinciarum episcopis, et ita in omnes provincias missae, illud additamentum epigraphis in quibusdam manuscriptis receperint, et universas provincias. Ita epistola quarta Leonis inscripta legitur, non solum omnibus episcopis per Campaniam, Picenum et Tusciam, quibus initio data fuisse videtur, verum etiam et universas [Col. 0079C] provincias constitutis. Epistola quoque Siricii in Teleptensi, seu verius Zellensi synodo lecta, ad solos episcopos suburbicarios primum videtur directa; at sensim in aliarum provinciarum ac episcoporum notitiam deducta, ad ipsos Africanos transivit ea inscriptione substituta, quae in collectione hoc tomo edita legitur cap. 62: Dilectissimis fratribus et coepiscopis per Africam Siricius. Vide quae in eamdem epistolam annotabimus. Idem est de epistola Gelasii ad episcopos per Lucaniam, Brutios et Siciliam, quae in eadem collectione et in aliis antiquis inscribitur: Dilectissimis fratribus universis episcopis Gelasius. Nonne haec promulgatio per provincias sufficit? Nihil ergo cogitandum est de collectione quae praeter Nicaenos ac Sardicenses canones simul copulatos omnes etiam pontificias constitutiones contineret, auctoritateque Romanae sedis edita, easdem constitutiones promulgaret. Has quidem Romani pontifices cum aliquando allegarunt, non e codice aliquo publico, cujus nulla occurrit uspiam mentio, sed ex apostolicis [Col. 0079D] scriniis eduxere, vel ad eorumdem scriniorum fidem provocarunt, uti P. Coustantius late probat in praefatione ad tom. I Epist. Romanorum pontificum n. 44. Stet igitur nullum codicem decretalium olim a Romana Ecclesia evulgatum fuisse, nec eo fuisse opus ut eaedem promulgarentur, et apud Ecclesias auctoritatem obtinerent.



[LXVI] CAPUT II. De antiquis versionibus canonum synodorum Graecarum ante Dionysianam lucubratis.



§ 1. Versiones peculiares Latinae canonum Nicaenorum ab Ecclesiis Latinis olim adhibitae et distinctae ab interpretationibus universi Graeci codicis canonum. Quae particulae Nicaeni concilii supersint ex antiqua versione apud Romanam et Africanam Ecclesiam recepta. Integra canonum ejusdem concilii versio in ms. Vaticano Reginae nobis conservata. Abbreviationes eorumdem canonum lucubratae a Rufino et a Gallicanis usurpatae.
[Col. 0079D]

[Col. 0080A] 1. Diutius in Ecclesia Latina soli Nicaeni et Sardicenses canones auctoritatem obtinuerunt, ut capite antecedenti ostendimus. Cum vero Sardicensium originale Latinum in eadem Ecclesia esset vulgatum, Nicaenorum tantum canonum interpretatio statim ab initio necessaria fuit. Peculiares igitur eorumdem versiones, quae apud Latinos fuerunt receptae, antea commemorandae sunt; ac dein de iis antiquis interpretationibus fusius agendum erit, quae una cum aliis caeterarum synodorum Graecis canonibus Nicaenos latinitate donarunt.

2. Romana quidem Ecclesia, quae Nicaenam synodum ejusque constitutiones summa semper observantia prosecuta est, eorumdem canonum versionem antiquissimam habuit. Haec vero ad nos non pervenit. [Col. 0080B] Quae enim Quesnellianae collectioni inserta est, Romanam non esse probabimus in observationibus ad dissert. 12 Quesnelli, cap. 1, n. 2. Initio autem suspicabamur eam interpretationem canonum Nicaenorum, quae cum Sardicensibus jungitur, et a nobis hoc tomo proferetur ex ms. Vat. Reginae 1997, olim Ecclesiae Theatinae, illam esse quae a Romana Ecclesia recepta, exinde ad aliarum quoque vicinarum Ecclesiarum usum transierit. At duas habemus Nicaenae synodi particulas ex ea antiquissima versione quam Romana Ecclesia adhibuit, nimirum symbolum, quod legitur apud S. Leonem insertum epistolae 165, et canonem de Catharis, qui ab Innocentio I recitatur in epistola ad Rufum et alios Macedones c. 5, n. 10. Utrumque vero a versione laudati codicis Vat. Reginae apertissime discrepat. Adde quod Felix III, in epist. 7 ad episcopos per diversas provincias constitutos, dum tres Nicaenos canones in rem suam refert, eorum verba ex Romana, ut credibile est, interpretatione [Col. 0080C] sumpta, a versione memorati codicis absunt quam longissime. Haec inter caetera ex canone 11 profert: Si tamen eos ex corde poeniteat, tribus annis inter audientes sint, septem vero annis subjaceant inter poenitentes manibus sacerdotum, duobus autem oblationes modis omnibus non sinantur offerre, sed tantummodo popularibus (al. saecularibus) in oratione socientur. Hic canon in versione Vat. Reginae alia divisione legitur cap. 18, et aliis atque aliis verbis ita profertur, ut aliam interpretationem manifestet.

3. Nicaenum symbolum ex eadem versione Romae recepta, quae apud Leonem legitur, invenimus etiam apud S. Hilarium in libro de Synodis num. 84, et in Fragmento secundo; apud Luciferum Calaritanum in libro de non Parcendo in Deum delinquentibus, nec non apud Africanos in Breviario Hipponensi inserto collectioni hoc tomo edendae cap. 2, col. 88, et in concilio Carthaginensi anni 419, uti patet ex codice Ecclesiae Africanae (T. II Conc. col. 1260, b) et ex collectionibus Hispanica atque Isidoriana in concilio [Col. 0080D] Carthaginensi VI (T. III Conc. col. 448, a). In synodo Carthaginensi anni 525 haec eadem symboli versio exhibetur tom. V Conciliorum, col. 778, sed perperam, ex mendosa utique lectione codicis, traditur haec illa esse quam in Africam transmisit Atticus episcopus Ecclesiae Constantinopolitanae per Innocentium presbyterum. Haec enim versio inserta fuit canonibus anterioris conventus Hipponensis anni 393, et repetita in synodo Carthaginensi anni 397, ac tandem in alia item Carthaginensi anni 419, antequam [LXVII] ad Atticum Constantinopolitanum Innocentius presbyter, seu potius Marcellus subdiaconus ab Africanis legatus mitteretur. Alia quidem est interpretatio symboli Attici litteris subjecta in codice Ecclesiae Africanae can. 137 (T. II Conc. col. 1364), haecque a Constantinopolitanis interpretibus lucubrata una cum [Col. 0081A] versione canonum Nicaenorum, quae in collectionibus Hispanica et Isidoriana conservatur, ab Attico in Africam missa fuit. Ea porro versio Nicaeni symboli apud Romanam Ecclesiam recepta, pluribus antiquis communis, indicio esse videtur eamdem pariter ipsis fuisse Nicaenorum quoque canonum interpretationem, Africanis praesertim, apud quos exstabant exemplaria fidei et statuta Nicaenae synodi, quae ad nostrum concilium (inquiunt Patres Carthaginensis synodi anni 419) per beatae recordationis . . . . . Caecilianum episcopum allata sunt (T. III Conc. col. 447). Ita non levis suspicio exoritur, non minus in symbolo quam in canonibus Nicaenis eamdem fuisse antiquam versionem Romanam et Africanam, quam scilicet aeque ex Nicaeno concilio et pontificii legati Romam, et Caecilianus in Africam detulerint.

4. Huic conjecturae obesse videtur Ferrandus Carthaginensis Ecclesiae diaconus. Is enim, qui in caeteris Graecis canonibus Isidorianam interpretationem [Col. 0081B] adhibuit, in solis Nicaenis eam deseruisse videtur, ut antiquam versionem eorumdem canonum in Africanis codicibus conservatam ac in Africa celebrem sequeretur. Idem vero Ferrandus in Breviatione Nicaenum canonem de Catharis ita proponit, ut versionem prodat a Romana diversam, quam Innocentius I adhibuit. Hic enim pontifex in epist. ad Rufum et Macedones, n. 13, eum canonem sic recitat: De his qui nominant se ipsos Catharos, id est mundos, et aliquando veniunt ad catholicam Ecclesiam, placuit sanctae et magnae synodo, ut accepta manus impositione sic maneant in clero. Apud Ferrandum vero ex Africana versione idem canon sic effertur num. 172: Ut hi qui nominantur Cathari, accedentes ad Ecclesiam, si ordinati sunt, sic maneant in clero. Haec quidem Ferrandi non sunt ipsa versionis verba, sed ejus compendium. At versionis dissimilitudinem satis indicat sensus, qui cum apud Innocentium manus impositionem significet, apud Ferrandum ordinationem antea acceptam declarat. Etsi ergo interpretatio symboli [Col. 0081C] Nicaeni apud Romanos et Africanos erat eadem, non idem tamen de canonibus judicandum videri potest. Verum cum in Africanis canonum codicibus non una esset antiqua illa interpretatio canonum Nicaenorum, quam Caecilianus attulit, sed post synodum Carthaginensem anni 419 inserta fuerit alia versio Philonis et Evaristi, quae petentibus ejusdem synodi Patribus ab Attico episcopo Constantinopolitano in Africam missa fuit, hac versione Ferrandus usus credi potest, cum et hujus abbreviatio, et ea versio canonem de Catharis in eamdem sententiam referant. Sic enim eadem Philonis et Evaristi versio: Si quando venerint ad catholicam Ecclesiam Cathari, placuit sanctae et magnae synodo, EOS ORDINATOS sic manere in clero, uti Ferrandus, si ordinati sunt. Soluta igitur difficultate quae ex Ferrando obtrudi poterat, jam redit praesumptio, antiquam versionem Nicaeni concilii a Caeciliano allatam in Africam, sicut in symbolo, ita et in canonibus eamdem fuisse cum illa [Col. 0081D] quam jam ab initio Romana Ecclesia suscepit.

5. Quantum ad hanc antiquam versionem Romanam praeter symbolum et canonem de Catharis Bonifacius I in epistola ad Hilarium Narbonensem alterius canonis Nicaeni verba sese recitare profitetur: Nulli, inquit, videtur incognita synodi constitutio Nicaenae, quae ita praecipit, ut eadem proprie verba ponamus. Per unamquamque provinciam jus metropolitanos singulos habere debere, nec cuiquam duas esse subjectas. At inter Nicaenos canones nec in Graeco nec in ulla versione ant ipsa verba quae a Bonifacio describuntur, aut prope eadem reperire licebit. Immo apud antiquos pontifices nullam fuisse interpretationem, quae id a Nicaenis Patribus praeceptum traderet, satis probasse credimus in observationibus ad dissert. 5 Quesnelli, part. II, c. 6, n. 6 (Tom. II, col. 1043), ubi quid hac in re conjici possit explicavimus. Aliud veteris Romanae versionis fragmentum videri potest canon sextus Nicaenus, quem Paschasinus apostolicae [Col. 0082A] sedis legatus recitavit actione 16 concilii Chalcedonensis. Hic autem canon non solum peculiare illud initium habet, Quod Ecclesia Romana semper habuit primatum, et solius Aegypti, non autem Libyae ac Pentapolis [LXVIII] meminit, verum etiam duos canones sextum et septimum in unum junctos complectitur. Num vero hunc canonem ex codice Romanae, an ex suae potius Lilybetanae Ecclesiae legerit Paschasinus, qui non ex urbe Roma, sed ex sua sede ad concilium perrexit, ex contextu non liquet. Si autem verum judicetur, quod antea conjecimus, eamdem fuisse antiquam versionem Romanae Ecclesiae ac Africanae, cum hic idem sextus canon ex interpretatione antiqua ab Afris recepta insertus in synodo Carthaginensi anni 525 discrepet a versione quam Paschasinus in Chalcedonensi protulit; haec Paschasini versio Romana credi et affirmari nequit; ac propterea ex codice forte Lilybetano eum canonem recitavit. Initium quidem illud Quod Romana Ecclesia semper [Col. 0082B] habuit primatum, eadem ratione invenitur in ms. Vat. Reginae 1997, ad Theatinam Ecclesiam olim pertinente, non minus quam in codicibus collectionis Quesnellianae, ac in aliis etiam aliarum collectionum, quas memorabimus not. 32 in caput 1 codicis canonum hoc tomo edendi. Unius vero Aegypti mentio, omissis Libya atque Pentapoli, ita in laudato ms. Vat. Reginae, uti apud Paschasinum praefertur, quod aliis indicatis collectionibus nequaquam congruit. At si primam canonis partem excipias, verba a Paschasino recitata in reliquis a versione laudati codicis discrepant, uti et numerus canonis, qui apud Paschasinum sextus, in eo autem codice undecimus est; ac proinde eadem omnino credi nequit utriusque codicis versio.

6. Ex hactenus disputatis palam factum est quaenam particulae vel reliquiae canonum Nicaenorum supersint ex antiqua versione Romana vel Africana. Nunc de integris et vetustioribus eorumdem canonum interpretationibus pauca delibanda. Primum [Col. 0082C] locum exigit illa in laudato codice Vat. Reginae contenta, cui Sardicenses canones continua numerorum serie subnectuntur. Haec siquidem cum et verbis et divisione canonum ab omnibus aliis cognitis et vetustis interpretationibus differat, nihil dubitandum videtur quin ad antiquiora multo tempora ejus origo referenda sit. Cumque haec inserta fuerit in antiquissimam collectionem Italicam quae ad Theatinam Ecclesiam suburbicariam spectabat, Italica dici potest. Hanc hactenus ineditam proferemus in lucem hoc tomo post versionem Priscam; ibique plura de eadem dicentur.

7. Alia posterior aliquanto eorumdem canonum interpretatio a Philone et Evaristo Constantinopolitanis lucubrata, quam Africani episcopi ab Attico Constantinopolitano acceperant, nobis conservata fuit quantum ad symbolum apud Dionysium can. 137 codicis Africani; quantum vero ad canones in collectione Hispanica et exinde in Isidoriana, ut antea [Col. 0082D] monuimus. Symbolum vero una cum canonibus hujus versionis invenimus tantum in ms. Vat. Palatino 577.

8. Antiquam quoque et ignotam eorumdem canonum versionem nacti sumus in ms. codice 55 capituli Veronensis majusculis litteris exarato, qui ineditam pariter interpretationem praebuit canonum Sardicensium ex originali Graeco auctiori quam quod editum est, nec non aliam canonum Chalcedonensium. Cum hae versiones publica luce dignae visae sint, huic tomo inserentur.

9. Peculiarem mentionem efflagitat quaedam Gallicanae Ecclesiae praxis, qua pro Nicaenis canonibus nonnunquam usurpavit abbreviationes eorumdem canonum a Rufino exhibitas lib. X Historiae Ecclesiasticae. Id perspicuum fit ex concilio, uti appellant. Arelatensi II, nec non ex iis canonum excerptis quae in causa Contumeliosi Regensis a Caesario Arelatensi collecta fuere, ut recte animadvertit Quesnellus dissert. [Col. 0083A] 16 huic tomo inserenda num. 15. Duo etiam codices Morbacensis et Vat. Palat. 754, qui puram et perantiquam collectionem Gallicanam continent, eosdem Nicaenos canones ex Rufino sumptos et cum Sardicensibus copulatos praeferunt. Cum vero in concilio Gallicano Valentino anni 374 canone tertio Nicaena constituta allegentur, quo tempore nondum Rufini abbreviationes prodierant, alia apud Gallos Nicaenorum canonum antiquior versio exstabat, quae cujusmodi fuerit, ex ejusdem concilii verbis colligi nequit.



[LXIX] § 2. De versione totius Graeci codicis canonum, quae Isidoriana vocari solet.

10. De antiquis interpretationibus Latinis canonum omnium synodorum, quae in Graecis codicibus continebantur, dicturi, illud praemonendum putamus, has privato studio et usui fuisse lucubratas. Nullae ex iis ante sextum saeculum ab aliqua Latina Ecclesia receptae, nisi forte in Nicaenis, quos solos ex Graecis [Col. 0083B] canonibus apud Latinas Ecclesias diutius auctoritatem obtinuisse ostendimus. Forte vero scripsimus quia cum Nicaenorum canonum versiones peculiares usui essent, ut paragrapho antecedenti explicavimus num aliqua ex memorandis versionibus ante saeculum VI digestis, in Nicaenis canonibus a quapiam Latina Ecclesia fuerit usurpata, deficientibus documentis incertum est.

11. Versiones antiquae totius Graeci codicis canonum sunt tres, Isidoriana, Prisca et Dionysiana. De duabus prioribus, quae ante saeculum VI exaratae fuerunt, nunc dicendum est; de tertia agemus part. III, c. 1, ubi Dionysii Exigui collectio explicabitur. Incipiamus ab Isidoriana, quae Prisca antiquior videtur. Vulgata fuit ex collectione Isidori, a quo nomen accepit: Isidorus autem ex antiquiori collectione Hispanica ipsam transcripsit. Neque vero qui Hispanicam collectionem digessit, ejus versionis auctor credatur. Anterior enim est multo, ut ex [Col. 0083C] dicendis patebit. Latine redditos exhibet canones Nicaenos, Anquiritanos, Neocaesarienses, Gangrenses, quibus Latinum originale Sardicensium in mss. collectionum Hispanicae et Isidorianae subjicitur, Antiochenos, Laodicenos, Constantinopolitanos et Chalcedonenses.

12. Hactenus soli codices laudatarum collectionum cum hac versione cogniti fuere. Nos vero unum antiquissimum invenimus in bibliotheca capituli Veronensis signatum num. 58, qui ad neutram illam collectionem pertinet, exhibetque etiam vetustiorem collectionem lucubratam sub medium saeculum VI. Hic ipse codex Hispanica collectione fortassis antiquior, puram Isidorianam (hoc enim notiori et pervulgato nomine distinctionis causa utemur) versionem continet; sed cum mutilus in fine sit, ultimum, quod superest, folium desinit in Laodiceno canone 16. In hac autem pura Isidoriana versione, cujus sinceriores lectiones dedimus in notis ad codicem canonum, duo praesertim animadversionem merentur: [Col. 0083D] 1o Sardicenses canones cum Nicaenis conjungi; 2o omnium synodorum canones etsi satis distinctos, titulis et numeris carere, quae remotioris antiquitatis indicia sunt.

13. Haec Graecorum canonum interpretatio adeo antiqua est, ut dubium esse possit num tota simul compacta fuerit, an vero initio priorum tantum Graecarum synodorum canones, qui primo in Graecum codicem videntur relati (Vid. part. I, c. 2), Latine redditi fuerint, ac dein aucta aliis aliarum synodorum canonibus Graeca collectione, alii interpretes eidem versioni alios subinde canones Latinitate donatos addiderint. Huic dubitationi causam praebuit inter caeteras vetus collectio Lucano-Colbertina, de qua agemus cap. 6. Cum enim haec solos canones Nicaenos, Anquiritanos, Neocaesarienses, atque Gangrenses ex versione Isidoriana suppeditet, caeteros vero veferat ex Prisca, collector eos tantum canones [Col. 0084A] in suo Isidorianae versionis codice reperisse videtur, eo quod hi tantum a primo interprete fuerint in Lat. linguam traducti. Haec per conjecturam, quae quanti sit, aliis dijudicandum relinquimus. Certe vero cum in eadem collectione Laodiceni canones non referantur, hi profecto a collectionis auctore inventi non fuerunt nec in Isidorianae, nec in Priscae versionis codicibus, quos ille adhibuit. Sicut autem in Prisca hactenus desiderantur, quia nec a primo hujus auctore traducti fuerunt, nec postea eidem accessere, ita nunc in Isidoriana non desunt, quia (licet initio abfuerint) eidem posterioribus curis additi sunt. Cum Ferrandus diaconus, quem Isidoriana versione usum videbimus, Chalcedonenses canones praetereat, ejus codex Isidorianus ipsis utique caruit. Similem codicem habuisse videtur auctor collectionis Quesnellianae, qui cum omnes aliarum Graecarum synodorum canones ex Isidoriana versione receperit, [LXX] solos Chalcedonenses in eadem non nactus, ex Prisca descripsit. Hi ergo canones sicut posterius accesserunt [Col. 0084B] Graeco corpori canonum, ita etiam versioni Isidorianae, quae Graecum codicem ante synodum Chalcedonensem Latinis dederat, postea subjecti fuerunt.

14. Hanc interpretationem in Hispania receptam manifeste demonstrat collectio Hispanica, quae ex eadem versione Graecorum conciliorum canones praefert. Cum Patres Toletanae synodi anni 400 constituta concilii Nicaeni perpetuo servanda in praefatione statuerunt (Tom. II Concil. col. 1471, a), ex eadem forte versione Nicaeni canones eo quoque tempore erant apud ipsos vulgati. Eadem versio quantum ad Nicaenos canones videtur recepta etiam in Galliis saeculo V, uti colligere licet ex concilio Regensi anni 439, can. 3. Cum enim erga Armentarium in Ebredunensi Ecclesia male ordinatum eam indulgentiam servandam decernat, quam Nicaenum concilium statuit . . . . id est, ut cuicumque de fratribus tale aliquid charitatis consilia dictaverint, liceat ei unam parochiarum [Col. 0084C] suarum Ecclesiam cedere, in qua aut chorepiscopi nomine, ut idem canon loquitur, aut peregrina, ut aiunt, communione foveatur (Tom. IV Concil., col. 534, d), voces parochiae et chorepiscopi simul in sola Isidoriana versione invenientur canone Nicaeno octavo, vel can. 14 collectionis hoc tomo edendae, quae Isidorianam versionem recepit. Haec quoque collectio, quam in Galliis digestam probabimus, usum ejusdem interpretationis apud Gallos confirmat, non minus quam collectio manuscripti Corbeiensis, quae pariter Gallicana est. In concilio Epaonensi anni 517, can. 31, de poenitentia homicidarum jubetur observari, quod Ancyritani canones decreverunt (Tom. V Conc., col. 715, e). Hoc primum documentum est quo alii Graeci canones praeter Nicaenos in concilio Gallicano allegantur. Vox autem Ancyritani Isidorianae versionis propria est; Prisca enim Ancyrenses, Dionysius Ancyranos vocat. Synodus Valentina anni 374, can. 3, Nicaenum concilium laudat, indicatque ejus canonem 11 (Tom. II Conc., col. [Col. 0084D] 1068). Hoc tempore abbreviationes Rufini nondum erant scriptae, immo nec Prisca versio. Cum vero Isidoriana interpretatio in Galliis vulgata in sua prima origine ad anteriora tempora pertineat, ut superius conjecimus, ex hac fortassis Valentinae synodi Patres Nicaenos canones receperunt: nisi quis credibilius existimet eam vetustiorem versionem apud Gallos, quae apud Romanos et Africanos, obtinuisse, ex qua quidem paulo ante S. Hilarius Pictaviensis symbolum Nicaenum excerpserat. Eamdem Isidorianam interpretationem ex Hispaniis fortassis transisse in Africam, ibidemque saeculo VI viguisse ex Ferrando diacono manifestum est. Is enim Nicaenis canonibus exceptis, caeteros Graecos canones ex Isidoriana in compendium redegit. Vide part. IV, c. 1. In Italia quoque hanc versionem alicubi vulgatam probant vetustissimae collectiones in Italia lucubratae et custoditae in codicibus Veronensis capituli. [Col. 0085A] 55 et 58, Lucano 88, simili Colbertino 784, Barberino 2888, et Vat. 1342. In omnes enim has collectiones ex versione Isidoriana non pauca traducta fuere. Concludamus hunc paragraphum cum Martino Bracarensi. Is in praefatione ad collectionem canonum Orientalium duo vitia in canonibus antea Latine redditis notat, nimirum et ea quae per translatores obscurius dicta sunt, et ea quae per scriptores sunt immutata. Isidorianam versionem, quae in Hispania vigebat, praecipue videtur respicere, in qua nonnulla obscurius reddita ipsi visa sunt, alia vero a librariis alicubi mutata, vel addita in mss. collectionis Hispanicae, ac multo liberius in exemplaribus collectionis Quesnellianae huic tomo insertae deprehendimus ex collatione aliorum codicum, qui puriorem Isidorianam continent. Nos horum exemplarium lectiones subjiciemus in notis ad codicem canonum, ac ex his tum patebunt mutationes inductae, tum purus Isidorianae versionis textus restitui poterit.



[LXXI] § 3. De alia versione quae Prisca appellatur.
[Col. 0085B]

15. Prisca Graecorum canonum interpretatio Latina ea solet appellari, quae in venerandae antiquitatis ms. codice, litteris majusculis et quadratis scripto, apud Christophorum Justellum olim custodita, ac typis parata, ab Henrico ejus filio, et Guillelmo Voello tomo I Bibliothecae juris canonici veteris inserta Lutetiae Parisiorum prodiit anno 1671. Alium Vaticanum codicem Justelliano plane similem laudasse Jacobum Sirmondum iidem editores in praefatione generali affirmant. Haec autem ejus verba proferunt ex censura Anonymi de regionibus et Ecclesiis suburbicariis. Tantum abest ut SUBURBICARII vocem hoc loco respuam, ut nova tibi auctoritate confirmaturus sim antiquissimae Nicaenorum canonum editionis in bibliotheca Vaticana, ubi sextum hunc Nicaenum canonem hoc titulo et exordio conceptum memini: De primatu Ecclesiae Romanae et aliarum civitatum episcopis. Antiqui moris est ut episcopus urbis Romae habeat primatum, [Col. 0085C] ut suburbicaria loca et omnem provinciam suam sollicitudine gubernet. Qui canon (subdunt laudati editores) cum iisdem plane verbis conceptus habeatur in codice Justelli, alterum alteri esse quam simillimum evidenter ostendit. Addunt aliud testimonium Petri de Marca, qui libro III de Concordia, cap. 4, n. 6, utrumque codicem Justellianum et Vaticanum a viris eruditis laudatum, eamdem versionem continentem commemorat. Nos autem cum omnes Vaticanos codices, qui ad collectiones canonum pertinent, sollicitius expenderimus, nullum ms. exemplum Justelliano plane simile, quod puram versionem Priscam in unum corpus collectam praeferret, reperire potuimus. Solum nacti sumus codicem Vat. 1342, cui similis est alius bibliothecae Barberinae 2888, in quo Nicaeni canones ex eadem Prisca interpretatione cum lectione a Sirmondo descripta exhibentur, et hunc codicem a Sirmondo, et ex Sirmondo a Petro de Marca laudatum nihil ambigimus. Alium porro codicem Vat. Reginae 1997 invenimus, in quo solis Nicaenis [Col. 0085D] canonibus exceptis ac ex peculiari antiquissima versione productis, caeteri Graeci canones ex Prisca proferuntur, adeo ut ex utroque codice totam Priscam versionem in bibliotheca Vaticana nancisci et utiliter conferre licuerit.

16. Hujus versionis Justelliana editio manca et imperfecta est, eamque laudatorum codicum praesidio suppletam atque perfectam hoc tomo recudendam credidimus. Causam autem cur mutila et imperfecta fuerit Justelli editio cognoscere non modicum interest. Rem narrat Stephanus Baluzius in praefatione ad Opuscula Petri de Marca edita Parisiis anno 1681, a num. 10 ad 13, his verbis: Cum viri clarissimi Guillelmus Voellus et Henricus Justellus Christophori filius, prior theologus Parisiensis, alter Calviniani dogmatis sectator, constituissent in unum corpus colligere varios codices canonum ecclesiasticorum olim a Christophoro editorum, et illis addere etiam [Col. 0086A] aliquos nondum editos, inprimis vero quamdam collectionem Latinam, quam habebant in vetustissimo codice ms. Christophori Justelli; et Marca tum Tolosae habitans intellexisset eam editionem maturari, ratus id quod res erat, suppressum fortassis iri canones Sardicenses (quos, cum statim sequerentur post Nicaenos, Christophorus adhuc juventa callidus [Legendumne calidus?] cultro resecuerat, et ad calcem libri rejecerat), ea de re scripsit ad virum superillustrem Petrum Seguierium Galliarum cancellarium, orans eum ut publicatione horum librorum supersederetur, donec ipse Lutetiae esset. Eo cum Marca pervenisset nono kalendas Octobris an. 1660, ac typographus urgeret emissionem operis jam perfecti, Voellus et Justellus non aliter id a cancellario obtinere potuerunt, quam si Marcae rationem redderent operae suae. Igitur non ita multo post ad eum venerunt, et cum illis qui nuper mortuus est Ludovicus Henricus Fayus Espessaeus abbas S. Petri Viennensis, in cujus aedibus habitabat Voellus. Primo res acta est magna contentione, Voello et Justello frendentibus [Col. 0086B] et contendentibus, duo vetera folia membranacea, quae ad calcem codicis rejecta erant, [LXXII] in quibus continebantur aliqua fragmenta canonum Sardicensium, non pertinere ad hunc codicem, praesertim cum folia quinque defieri manifestum esset post canones Nicaenos, et illic duo tantum reperirentur. Sedata tandem illa perturbatione, cum constitisset haec duo folia ejusdem magnitudinis esse cum caeteris, ejusdem antiquitatis, ejusdem marginis, ejusdem scripturae, ac numeratis et collatis cum editione Biniana anni 1638 lineis et, ut ita dicam, vocabulis, quibus opus erat ad supplenda haec quinque folia quae deerant, ex subscriptionibus synodi Nicaenae et ex canonibus Sardicensibus, luce clarius patuisset duo illa folia reliqua ex quinque recisis reponi debere consequenter post concilium Nicaenum, praesertim cum Marca fidem faceret ita sibi olim dictum a Christophoro, qui fassus fuerat se adhuc juvenem illa resecuisse impetu potius quam ratione; inter eos convenit, ut haec fragmenta ederentur, et ut sequens [Col. 0086C] praefatio, quam Marca sua manu scripsit, in fronte voluminis poneretur: Monendus est lector, amanuensis oscitantia, ex cujus apographo ad fidem ms. codicis expresso editio isthaec confecta est, accidisse, ut canones Sardicensis concilii suo loco, id est post canones Nicaenos, positi non fuerint. Quod editoribus curam imposuit recensendae editionis, et iterum cum ms. conferendae, attentis, ut omissionem illam restituerent, adjectis hic in fronte collectionis canonibus Sardicensibus, qui supersunt in eo codice, ubi post subscriptiones Nicaeni concilii, et ante canones Gangrenses folia quaedam desunt, quae vetustate perierunt; duo tamen supersunt, incipiuntque a canone Sardicensi 14 una cum sequentibus usque ad 19, quos bona fide hic repraesentare editores voluerunt.«

Aliter tamen evenit. Nam cum evasissent ex ea tempestate, aliam viam Marca inscio inierunt componendae hujus controversiae, et fragmenta illa canonum Sardicensium reposuerunt post Nicaenos, addita praefatione, qua testarentur id se ratione potius fecisse quam ullo [Col. 0086D] indicio aut necessitate ex veteri libro petita. Monuerunt ergo maximam partem canonum Sardicensium cum postrema parte subscriptionum concilii Nicaeni injuria temporum periisse. Mox addunt: »Quae tamen supersunt concilii Sardicensis fragmenta, post Nicaenam synodum collocavimus. Auctorem namque hujusce editionis non dignitatem conciliorum, sed ordinem temporis secutum fuisse in sua collectione verosimile est.« Rem totam referunt ad verisimilitudinem, cum tamen eis et dictum et ostensum sit ea folia in quibus postrema pars subscriptionum concilii Nicaeni, et nonnulli canones Sardicenses continebantur, posita olim fuisse post synodum Nicaenam in codice manuscripto, indeque avulsa a Christophoro adhuc juvene, ne catholici ex eo libro vetustissimo praescriberent adversus haereticos pro dignitate et auctoritate horum canonum. Dicere debuerant juxta pacta et conventa, canones illos locis suis praetermissos fuisse, et nunc reponi. Ne quis [Col. 0087A] vero putare possit me totam hanc historiam gratis comminisci, et nullum illius vestigium exstare, primum scire omnes volo, me huic omni concertationi et examini interfuisse, penes me habere praefatiunculam supra descriptam, et Marcam istius rei mentionem fecisse in litteris, quas tum per aliam occasionem dedit ad Alexandrum papam VII et ad Lucam Holstenium. Describam autem ejus verba ex ea quae est ad Alexandrum. »Jutellus pater, Calvinianae quoque haereseos sectator, codicem canonum Ecclesiae universae olim publicaverat, omissis de industria Sardicensis concilii canonibus Romani pontificis potestatem diserte asserentibus, ac si judicio Ecclesiae universae a corpore canonum rescissi essent. Eadem fraude filius canonum collectionem, Latinam e codice vetustissimo his nongentis annis non scripto (Leg., conscripto) ante meum in hanc Parisiensem civitatem adventum prelo submiserat. Statim comperto ab ea abesse Sardicenses canones, quos sciebam a Justello patre ex ipso codice resectos quidem, sed ad ejusdem voluminis [Col. 0087B] calcem folia rejecta, non destiti quoad tam regiae potestatis comminationibus, quam humanissimis precibus post canones Nicaenos juxta fidem ms. codicis Sardicensibus in editione locus suus rest tueretur, ne hac diligentia praetermissa triumpharent haeretici spretam non solum a Graecis, sed etiam a Latinis, et [LXXIII] Graecipue ab Ecclesia Gallicana canonum illorum auctoritatem.« Hactenus ex Baluzio.

17. Continebat olim Justellianus codex, si editoribus credendum sit, canones conciliorum Ancyrani, Neocaesariensis, Nicaeni, Sardicensis, Gangrensis, Antiocheni, Laodiceni, Constantinopolitani I et Chalcedonensis. Sed synodi Laodicenae integros canones et maximam partem Sardicensium cum postrema parte subscriptionum concilii Nicaeni injuria temporum periisse affirmant in praefat uncula ad lectorem (Tom. I, Bibl. jur. can. pag. 276). Qua de causa vere interciderit maxima pars Sardicensium cum postrema parte subscriptionum Nicaenarum, ex Baluzio intelleximus, [Col. 0087C] Laodicenos vero canones in codice Graeco Priscae versionis auctori defuisse, nec eos Prisca interpretatione Latinitate donatos, nobis exploratum est. Cum enim omnium caeterarum synodorum Graecarum canones ex Prisca versione in aliquot Latinis collectionibus reperimus, solos Laodicenos ejusdem versionis in nulla collectione potuimus invenire, sed vel ex Isidoriana insertos, vel prorsus omissos deprehendimus. Hoc postremum peculiari animadversione dignum est in ms. codice Vat. Reginae 1997, qui etsi praeter Nicaenos canones solam ac totam in caeteris editionem Priscam receperit, Laodicenis nihilominus caret. In Justelliano autem codice quinque tantum folia, quae Nicaenarum subscriptionum partem et Sardicenses canones tantummodo continebant, resecta notavit Baluzius. Laodicenos eidem codici olim insertos eo solo praejudicio affirmarunt editores, quia illos in Graeco codice canonum ac in omnibus ejusdem codicis exemplaribus semper exstitisse crediderunt [Col. 0087D] continuata illa numerorum serie comprehensos, quam cuique ejusmodi codici communem putarunt. Nos autem cum part. I, c. 2, n. 3, hoc praejudicium sustulimus, tum vero Laodicenis canonibus Graecum codicem aliquando caruisse ostendimus. Nullus quidem Justelliani codicis defectus notatur post canones Antiochenos, quibus Laodiceni subjecti fuissent, si eos Priscae auctor Latine reddidisset.

18. Canones Constantinopolitani in eodem codice post Chalcedonenses describuntur, iisdemque canon annectitur de primatu sedis Constantinopolitanae, qui ad Chalcedonensem synodum pertinet. Id potius allucinationi vel incogitantiae amanuensis, qui codicem exscripsit, quam auctoris errori vel imperitiae tribuendum editores tradidere. Sed nec amanuensi nec auctori versionis id adjudicandum est. Veram causam eam credimus, quod in eo Graeco codice, quem interpres adhibuit, canones Constantinopolitani [Col. 0088A] post Chalcedonenses additi fuerant, iisdemque propterea canon Chalcedonensis pro Constantinopolitana sede constitutus accesserat. Confer quae in hanc rem observavimus part. I, c. 2, n. 3, et notam in canones Constantinopolitanos ejusdem versionis, quae hoc tomo integra edetur.

19. Haec versio Prisca post Chalcedonense concilium lucubrata dicenda est, siquidem omnes Graeci canones etiam Chalcedonenses ab eodem auctore Latine redditi sunt ex Graeco codice, qui Chalcedonensium et Constantinopolitanorum additamentum receperat. Certe vero priorum synodorum canones traducti fuerunt eo tempore quo institutis jam aliquot ecclesiasticis metropolibus in Italia sub finem saeculi IV peculiaris veluti provincia Romani antistitis uti metropolitani intra suburbicaria loca concludebatur. Id enim probat versio canonis sexti Nicaeni, quam paulo ante ex Sirmondo recitavimus. Hinc etiam haec versio ab aliquo Italo aut Italicae disciplinae perito condita fuit. Idipsum confirmant Italicae collectiones, [Col. 0088B] in quibus passim recepta legitur, uti sunt quae exstant in codicibus mss. Vat. Reginae 1997, Vat. 1342, Lucano 88, et Colbertino 784. In Gallias vero aliquem hujus versionis codicem delatum suadet collectio Quesnelliana, quam Gallicanam probabimus; Chalcedonenses enim canones ex interpretatione Prisca decerpti fuere.

20. Hanc versionem, quae satis obscura et involuta est, indicare videtur Dionysius Exiguus, cum in epistola ad Stephanum episcopum Salonitanum scripsit, Laurentium Romanum, ut videtur, presbyterum confusione PRISCAE TRANSLATIONIS offensum, sibi ad novam versionem adornandam stimulos addidisse. Enimvero Italus presbyter de ea interpretatione conquestus est quae in Italia vigebat. Priscam autem ibidem viguisse multo magis quam Isidorianam, [LXXIV] ex laudatis Italicis collectionibus discimus. Neque moveat nomen Priscae, quod Dionysii tempore competere non potuisse videtur interpretationi, quae [Col. 0088C] post Chalcedonense concilium lucubrata fuerat. Notum est enim veteres priscum identidem vocasse, quod annos circiter quinquaginta excederet, et nonnunquam etiam hanc vocem usurpasse de re quae non multo ante evenisset; quemadmodum apud Festum priscae Latinae coloniae appellatae sunt anteriores coloniae, ut distinguerentur a novis; ita Priscam Dionysius potuit vocare anteriorem versionem, ut a sua nova ipsam distingueret.



CAPUT III. De canonibus Ecclesiae Africanae, qui in omnes fere collectiones Latinas antiquas fuerunt inserti, et de vetustis eorum codicibus.



§ 1. Necessitas disserendi de canonibus Africanis. Recensentur codices et collectiones in quibus Africani canones continentur. De antiquitate collectionis synodorum Africae, quae in collectionibus Hispanica et Isidoriana recepta est. Duo codices canonum Africanorum producti in synodo Carthaginensi anni 525. De canonibus synodorum Carthaginensium sub Grato et Genethlio, qui in uno ex iisdem codicibus continebantur.
[Col. 0088D]

1. Praeter Graecarum synodorum canones e Graeco codice Latine redditos et in Latinas collectiones traductos, in easdem fere inserti inveniuntur canones Ecclesiae Africanae; iique adeo celebres fuere, ut e Latinis codicibus Graece translati, in Graecas etiam collectiones transierint. Cum vero apud Africanos anteriorum synodorum canones in synodis posterioribus repeterentur ac insererentur gestis, frequenter etiam sine praecedentium synodorum mentione iidem canones repeterentur, qui antea fuerant constituti: iidem in diversis conciliis reperiuntur, et nunc uni, nunc alii synodo adjudicantur; adeo ut saepius non facile discerni possit qua in synodo hic vel ille canon conditus fuerit. Accedit diversa synodorum [Col. 0089A] divisio, seu inscriptio in collectionibus diversis notata, canonumque numerus ejusdem synodi alicubi minor, alibi major. Nunc certi canones omissi, nunc alii certe addititii. Hinc vero magna in Africanis conciliis canonum commixtio, perturbatio et incertitudo exoritur, pluresque difficultates et controversiae exinde excitatae sunt, quae eruditos in varias sententias deduxere. Exemplo esse possunt inter alia multa, quae circa Breviarium Hipponense disputarunt ex una parte Schelestratius, ut ipsum suppositionis accusaret, ex alia Quesnellus ut defenderet. Non solum enim ille, qui falsam sententiam tutatus est, sed hic etiam qui veram propugnavit, in plures errores incurrit, canonumque Hipponensium, Breviarii ac synodi Carthaginensis III notitiam dum evolvere studuit, maxime involvit. Ut autem in tanta caligine aliquid lucis afferretur, nos post P. Harduinum, qui de Africanis canonibus bene meritus est, aliquid tentavimus in Historia Donatistarum part. II, c. 19. Nunc vero post consulta plura Latinarum collectionum [Col. 0089B] exemplaria, et post diligentius examen ac studium circa easdem collectiones aliquid novi afferre posse credimus, unde exactior et plenior Africanorum canonum et conciliorum notitia proferatur.

2. Postquam Christophorus Justellus Africanorum canonum collectionem Graece et Latine edidit cum titulo Codex canonum Ecclesiae Africanae, opinio apud multos invaluit eam continere omnes omnino canones qui ab Africanis Patribus conditi, veteri Africanae Ecclesiae usui fuere. Sed ea nullos alios canones vere complectitur, nisi quos Dionysius Exiguus excerpsit ex synodo Carthaginensi anni 419, cujus unius gesta prae oculis habuit. Etsi vero in iisdem gestis descripti essent canones, qui tum in ipsa synodo conditi, tum in anterioribus Aurelii conciliis fuerant constituti, Dionysius tamen non tota haec gesta, nec omnes singulorum conciliorum canones dedit eo ordine ac numero quo in memorata gesta fuerant inserti, sed cum iidem canones in plerisque [Col. 0089C] [LXXV] synodis essent repetiti, eum modum qui repetitioni vitandae aptior ipsi visus est instituit; adeo ut ipsius lucubratio earum synodorum quae ante annum 419 sub Aurelio fuerunt celebratae, integram omnino descriptionem non praebeat; quod plenius patebit ex dicendis § 8, cum de synodo Carthaginensi anni 419 ex proposito disseremus.

3. Alia Africanarum synodorum collectio praeter Dionysianam exstat in mss. codicibus collectionum Hispanicae et Isidorianae. Octo in ea synodi describuntur: Carthaginensis I, est synodus sub Grato; Carthaginensis II, est synodus sub Genethlio; Carthaginensis III, est synodus anni 397, sub Aurelio, ad cujus tempora sequentes quoque synodi referuntur, nimirum Carthaginensis IV anni 398, Carthaginensis V anni 401, Carthaginensis VI anni 419, septimo kalendas Junias, Carthaginensis VII ejusdem anni tertio kal. Junias, et Milevitana anni 402. In his vero nonnulla quae erant distinguenda, perperam [Col. 0089D] conjuncta et confusa, quaedam omissa et aliqua etiam aliunde inserta, atque Africanis afficta deinceps videbimus. Neque id auctori collectionis Hispanicae, et multo minus Isidoro tribuendum est. Vetustior enim collectione Hispanica fuit haec Africanarum synodorum collectio. Id exploratum fit ex concilio Turonensi II anni 567, quod collectionem Hispanicam antecessit. In hoc siquidem can. 20 legitur: Cum etiam id in antiquis Milevitanis canonibus fuerit statutum. Item placuit ut quicumque episcoporum necessitate periclitantis pudicitiae virginalis, cum vel petitor potens, vel raptor aliquis formidatur, etc. Sunt verba canonis 26, qui in laudata collectione synodorum Africae Milevitano concilio perperam tribuitur, cum vere sit canon concilii Carthaginensis anni 418, ut patebit ex dicendis § 7. Jamdiu ergo ante collectionem Hispanicam compacta fuerat ea Africanarum synodorum collectio, quae canones concilii Carthaginensis anni 418 Milevitanae synodo affixit; ac proinde [Col. 0090A] auctor collectionis Hispanicae eam non digessit, sed antea digestam et pervulgatam in suum corpus traduxit.

4. Aliae porro collectiones Hispanica et Dionysiana antiquiores nonnulla Africana documenta receperunt. Collectio contenta in mss. Vat. 1342 et Barberino 2888 praestat concilium Carthaginense sub Genethlio. Breviarium Hipponense refertur in iisdem codicibus, ac praeterea in ms. 55 capituli Veronensis, in cod. Corbeiensi et in exemplis collectionis Quesnellianae. Collectiones Vat. Reginae 1997, Vat. 1342, Barb. 2888, et Lucano-Colbertina exhibent synodum Carthaginensem anni 419, distinctam in canones quadraginta, quam inter documenta juris canonici veteris hoc tomo edituri sumus. Duae collectiones Corbeiensis et Quesnelliana dant synodum Carthaginensem anni 418 adversus Pelagianos.

5. Neque praetermittendus est Ferrandus Carthaginensis Ecclesiae diaconus, qui in Breviatione Africanis praesertim canones compendio exhibuit, Africanisque [Col. 0090B] antiquissimis exemplaribus usus est. Cum vero is concilia Carthaginensia sine ulla distinctione alleget, non ita facile erit discernere cuinam concilio ex pluribus ejusdem loci hic vel ille canon tribuendus sit. His tamen omnibus sollicitiori studio collatis atque perpensis speramus fore ut distinctiorem Africanorum conciliorum canonumque notitiam proferre possimus.

6. Huic vero operi facem praeferent duo Africani codices canonum, qui in concilio Carthaginensi anni 525 sub Bonifacio ex ipso Carthaginensis Ecclesiae scrinio producti (T. V Concil. col. 778, e), integram veterum Africanorum canonum collectionem in duos tomos distributam continebant. Unus ille est ex quo lecti fuerunt aliquot canones Nicaeni et unus synodi Carthaginensis sub Grato; alter, qui appellatur Liber canonum temporibus Aurelii. Primus praeter Nicaenos comprehendisse videtur canones synodorum Africanarum anteriorum Aurelio; alter vero canones synodorum [Col. 0090C] quae sub eodem Aurelio coactae in laudato Bonifacii concilio usque ad vigesimam recensentur. Ut a primo antiquiorum canonum codice exordiamur, Nicaenum concilium ex ea vetustissima interpretatione, quam Caecilianus in Africam attulerat, apud Africanos receptum ac relatum in codicem animadvertimus capite praecedenti, § 1. Ibi etiam solius Nicaeni symboli et sexti canonis versionem ex eadem interpretatione superesse indicavimus, erroremque deteximus, cum in synodo Bonifacii versioni ab Attico [LXXVI] Constantinopolitano transmissae tributa fuit ea symboli Nicaeni translatio, quae ad antiquam Africanam interpretationem pertinet.

7. Ex conciliis Africanis anterioribus Aurelio solos canones sub Grato et Genethlio Carthaginensibus episcopis conditos et in Latinas collectiones traductos recepimus. Synodus Carthaginensis Grati cum canonibus 14 primum edita fuit ex collectione Isidori, qui ex Hispanica illam transcripsit. Utrobique inscribitur: Concilium Carthaginense I. Dein vero emendatius [Col. 0090D] recusa est a P. Labbeo ex codice Vaticano, cujus exemplar Holstenii manu scriptum a P. Possino accepit. Ferrandus in Breviatione hos canones fere allegat expresso Grati nomine sic: Concil. Carthag. sub S. Grato. At duobus in locis Grati nomen omittit, id est num. 119 Concil. Carthag. tit. 8, et num. 183, Concil. Carthag. tit. 2, qui canones his numeris designati, cum numeris canonum solius synodi sub Grato concurrunt; nisi quis forte malit credere his locis indicari aliam synodum Carthaginensem ex iis quae desiderantur, in qua iidem canones repetiti sub iisdem numeris recenserentur. Ex hac Grati synodo canon 11 integer recitatur in concilio Bonifacii anni 525. Cum S. Augustinus ineunte anno 402, epistola 65 ad Xantippum scribat num. 2: Sex episcopis causam presbyteri terminari concilio statutum est, voci concilio hanc notationem Benedictini editores in margine affixerunt: Carthaginensi sub Grato an. 348, seu 349, [Col. 0091A] can. 11. At S. Augustinum concilium Grati adhuc ignorasse, dum anno 406 Cresconium Donatistam impugnavit, liquet ex libro III contra eumdem n. 38, et lib. IV, n. 52. Hinc enim solam Sardicensem pseudosynodum, quae ad Donatum litteras dedit, eum cognovisse manifestum est; Sardicense vero legitimum concilium, in quo Gratus interfuit, satis didicisset ex canone quinto synodi Carthaginensis sub eodem Grato, si haec ipsi nota fuisset, et hac distinctione legitimae synodi Sardicensis ab haeretica, quae ad Donatum scripserat, Donatistas manifestius ac fortius revicisset. Probabilius igitur credimus hunc sanctum doctorem in laudata epistola 65 indicasse aliud posterius concilium Carthaginense sub Genethlio, in quo eadem constitutio can. 10 repetita fuit. Cognita porro erat haec Grati synodus anno 419, cum in synodo Carthaginensi hujus anni, cui S. Augustinus adfuit, can. 5 Aurelius episcopus ea statuat quae ex duobus canonibus 10 et 13 concilii sub Grato totidem verbis expressa leguntur.

[Col. 0091B] 8. Synodus altera Carthaginensis sub Genethlio anni 390 ex iisdem fontibus in lucem prodiit, ex quibus illa sub Grato. Continet canones 13 et in collectionibus Hispanica atque Isidoriana vocatur concilium Carthaginense II. Ex mendoso autem Isidoriano codice ita multa menda in prima editione contraxerat, ut a nonnullis cum Justello veluti supposititia traducta fuerit. Iis autem mendis posteriori editione ex Vaticano codice sublatis, de ejusdem germanitate nemo potest ambigere. Ferrandus, qui hujus canones identidem allegat, ipsius confirmat. Expressum concilii Carthaginensis nomen sub S. Genethlio appellat numeris 24, 55, 96 et 194. Cum vero num. 55 et 96 titulo 8 designet canonem Genethlii in editis decimum, et num. 24 titulo 9, indicet canonem in editis undecimum, perspicuum fit in Ferrandi codice quatuor ejusdem synodi canones coaluisse in duos. Cum porro num. 194 alleget titulum sextum, qui vulgato sexto canoni respondet, ea canonum unio ante [Col. 0091C] sextum canonem non contigit, sed canon septimus cum sexto, et nonus cum octavo in eodem codice copulati fuisse dicendi sunt: ita ut canones sextus et septimus in unum conjuncti canonem sextum constituerent, octavus vero et nonus canonem septimum. Hinc sane cum idem Ferrandus num. 90 et 101, suppresso licet Genethlii nomine, laudat concil. Carth. tit. 7, indicari credimus duos canones ejusdem Genethlii octavum et nonum, qui apud Ferrandum conjuncti, erant canon septimus. Cum porro idem Ferrandus num. 16, agens de praecepta episcopis, presbyteris ac diaconibus continentia, laudat Concil. Carth. tit. 1. quod in nulla Carthaginensi synodo canone primo decernitur, error irrepsit in numerum, indicarique arbitramur canonem secundum concilii sub Genethlio, in quo ejusmodi praeceptum continetur.

9. In synodo Carthaginensi anni 419, post Nicaenae synodi lectionem canones 33 juxta divisionem Dionysii constituti fuerunt. Inter priores tredecim [LXXVII] primo et quarto exceptis, reliqui undecim [Col. 0091D] ex concilio Genethlii sumpti sunt. Retinent fere eadem verba; sola nomina episcoporum interloquentium et proponentium mutantur, ita ut Genethlio substituatur Aurelius, et similiter aliis viventibus sub Genethlio alii episcopi sufficiantur, qui aderant in concilio anni 419. Duo tantum nomina Numidii Massulitani et Felicis utrobique leguntur. Num hi ab anno 390, quo habita fuit synodus sub Genethlio, ad annum 419 vitam produxerunt? In collectionibus Hispanica et Isidori ita haec Genethlii synodus profertur, ut nomina quaedam praeferat eorum episcoporum qui pertinent ad synodum anni 419. Hinc orta erat potior dubitandi ratio de suppositione hujus synodi. Sicut autem alii defectus, quos in iisdem collectionibus quantum ad Africanos canones deinceps notabimus, aliunde emendandi erunt, ita errores in hac synodo ex Vaticano exemplo jure correcti sunt.



§ 2. De synodis Africanis sub Aurelio episcopo Carthaginensi celebratis, quae in alio codice producto in synodo anni 525 erant descriptae. Earum catalogus. De concilio Hipponensi anni 393, ac de duobus Carthaginensibus I et II sub Aurelio.
[Col. 0092A]

10. Nunc ad alterum codicem accedamus, qui in Bonifacii synodo vocatur Liber canonum temporibus S. Aurelii (Tom. V Concil. col. 780). Hujus concilia III, VI, VII, IX, X, XI, XVI, XIX et XX, in eadem synodo memorantur. Omnium series hic primum attexenda. Prima Aurelii synodus est celebris Hipponensis anni 393. At cum in laudato Bonifacii concilio, ubi duo Hipponenses integri canones recitantur, ea non dicatur prima Aurelii synodus, uti caeterae suo cujusque numero designantur ex concilio III, VI, etc., hoc Hipponense concilium inter viginti non videtur fuisse comprehensum. Aliae quidem posteriores Aurelii synodi praeter Hipponensem inveniuntur, quae numeris in Bonifacii concilio indicatis respondent. Dionysii [Col. 0092B] Exigui collectio nobis subsidio fuit, cum eas synodos recenseat quae in concilio Carthaginensi anni 419, temporibus Aurelii Carthaginensis episcopi recitatae fuerunt (Ibid., col. 1277, c). Eas igitur, quae post Hipponensem synodum ibidem memorantur, chronologico ordine hic subjicimus.

I. Carthaginensis anni 394, VI vel XVI kal. Julias (Ibid., d).

II. Carthaginensis anni 397, VI kal. Julias (Ib., col. 1296, a).

III. Carthaginensis ejusdem anni 397, V kal. Septembris (Ib., col. 1277, e). In Bonifacii synodo anni 525 bis vocatur concilium III, tom. V Concil. col. 779 et 781. Ante hanc synodum tertiam sub Aurelio eodem anno alia quidem praecessit Carthagine habita idibus Augusti, in qua Mizonius cum aliquot Byzacenis episcopis Aurelio praesente Hipponensium canonum Breviarium conscribendum curavit. Ita haec synodus iduum Augustarum sub Aurelio tertia haberi [Col. 0092C] deberet. Sed cum ea quae ibidem gesta sunt repetita et inserta fuerint initio actorum plenioris synodi paulo post coactae V kalendas Septembris, ipsumque Breviarium canonum Hipponensium ex hisce actis ab Africanis antiquis allegari soleat, hac, ut credimus, de causa factum est ut illa anteriori hujus anni synodo praetermissa, haec posterior tertiae synodi nomen obtinuerit in codice, qui in Bonifacii concilio lectus fuit.

IV. Carthaginensis anni 399, V kal. Maias (Ib., col. 1296, b).

V. Carthaginensis anni 401, XVI kal. Julias (Ib., d).

VI. Carthaginensis ejusdem anni, idibus Septembris (Ib., col. 1304, b). Sextum concilium item appellatur in synodo Bonifacii tom. V col. 779, e, et 780, e.

VII. Milevitanum concilium anni 402, VI kal. Septembris (Ib., col. 1313, c). Septimum dicitur in eadem Bonifacii synodo (Ib., col. 780, b).

VIII. Carthaginense anni 403, VIII kal. Septembris [Col. 0092D] (Ib., col. 1317, d).

IX. Carthaginense anni 404, XVI kal. Julias (Ib., col. 1324, b). Concinit synodus Bonifacii, in qua nonum Aurelii concilium inscribitur (Ib., col. 781, a).

X. Carthaginense anni 405, X kal. Septembris (Ib., col. 1328, b). Decimum quoque vocatur in synodo Bonifacii (Ib., col. 780, b).

[LXXVIII] XI. Carthaginense anni 407, idibus Junii (Ib., e). Est pariter undecimum apud Bonifacium loco laudato.

XII. Carthaginense anni 408, XVI kal. Julias (Ib., 1336, e).

XIII. Carthaginense aliud anni ejusdem, in idus Octobris (Ib., 1337, a).

XIV. Carthaginense anni 409, XVII kal. Julias (Ib., b).

XV. Carthaginense anni 410, XVIII kal. Julias (Ib., b, c).

[Col. 0093A] XVI. Carthaginense anni 418, kal. Maii (Ib., c). Sextum decimum vocatur in Bonifacii synodo (Tom. V, col. 780, c).

XVII. Carthaginensis anni 419 actiones duae, altera VIII kal. Junias (Ib., col. 1252, b), altera vero III kal. ejusdem mensis (Ib., col. 1349, c): quae duae actiones in collectionibus Hispanica et Isidoriana proferuntur veluti duo concilia distincta. In his Dionysius desinit.

XVIII. Carthaginense anni 421, idibus Junii. Hanc synodum e ms. capituli Veronensis eduximus, ac inter documenta juris canonici veteris hoc tomo prodibit. Neque hoc dici potest concilium XIX in Bonifacii synodo laudatum; nam canon qui in hac synodo excerptus dicitur ex concilio XIX, in hoc nostro concilio non legitur. Praeterea hoc concilium habitum dicitur cum instituta concilii solemnitas per biennium cessaret, nimirum post ultimam synodum anni 419, quae ex Bonifacii serie est concilium XVII.

XIX et XX concilia quaenam fuerint, non est exploratum; neque enim collectiones ullae aliam Africanam [Col. 0093B] synodum sub Aurelio ad nos transmisere. In saepe laudata Bonifacii synodo unus tantum canon recitatur ex concilio XIX, quem pariter allegat Ferrandus in Breviatione num. 84 (Concil. Carth. tit. 3), et alius ex concilio XX. Tempus vero horum conciliorum certum non est. Solum conjici potest concilium XX illud idem fuisse quod inter annum 425 et 426 ad Coelestinum litteras dedit, cum in eo canone, quem synodus Bonifacii huic concilio tribuit, non minus quam in iisdem litteris sermo sit de appellationibus ad transmarina. Concilium autem XIX post annum 421 et ante annum 425 collocandum videtur.

11. Neque vero omnes Africanae synodi coactae sub Aurelio, qui Carthaginensem sedem tenuit ab anno circiter 392 ad annum usque 429, hoc viginti synodorum numero comprehenduntur. In concilio Hipponensi anni 393 canon editus fuit, quo singulis annis concilium plenarium nunc in una, nunc in alia provincia congregaretur, ad quod omnes provinciae, quae [Col. 0093C] primas sedes habebant, ex conciliis suis legatos dirigerent. Anno quidem 394 provinciae proconsularis synodus Carthagine celebrata VI vel XVI, kal. Julias memoratur (Cod. Eccl. Afr., t. II Conc. col. 1277, d), ex qua episcopi ejusdem provinciae legati directi sunt ad concilium Adrumetinum, quod in illis viginti non recensetur. Haec methodus observata usque ad annum 407, quo plenariam synodum non annis singulis, sed cum causa communis exigeret, indicendam decretum fuit. Vide Cod. Afric. c. 55. Ita praeter provinciales synodos quindecim plenariae usque ad annum 407 coactae fuere. Ex his autem plures desiderantur, quae idcirco fortassis omissae fuere, quia praeter quasdam communes causas quae in iisdem terminabantur, repetitis tantum et confirmatis antecedentibus decretis, praesertim Hipponensibus anni 393, nullum peculiarem canonem condiderunt.

12. Ferrandus aliam synodum Hipponiregiensem laudat distinguendam ab Hipponensi anni 393, eamque [Col. 0093D] celebratam anno 427 ex P. Harduini codicibus probabimus § 9. Alias quoque peculiares synodos provinciae Byzacenae, nimirum Zellensem, Suffetulensem, Thusdritanam, Macrianensem, Septimunicensem, Thenitanam, et Maracanensem seu Maradianensem allegat idem Ferrandus, quas vivente Aurelio celebratas conjiciemus eodem paragrapho nono. Solius concilii Zellensis, quod alias Teleptense, seu Telense dicitur, fragmentum superest, quod in collectione hoc tomo impressa legitur cap. 62.

13. Nunc in canones earum synodorum, quas sub Aurelio coactas recensuimus, exactius inquirendum est. Omnium celeberrimum est concilium Hipponense anni 393, cujus canones abbreviati in aliis synodis plerumque repetiti fuere. Hinc frequens ejusdem synodi mentio. Integra vero hujus gesta et canones integri desiderantur. Exceptis enim duobus canonibus integre descriptis et conservatis in synodo Carthaginensi anni 525 sub Bonifacio, qui in [LXXIX] Breviario [Col. 0094A] divisi fuerunt in tres 3, 6 et 7, sola caeterorum abbreviatio superest, quae cum fuerit inserta in synodum Carthaginensem anni 397, ex iis quae de hac synodo fusius dicentur, quot et quinam fuerint Hipponenses canones palam fiet.

14. Synodo Carthaginensi I anni 394, VI vel XVI kalendas Julias, ex qua legati ad Adrumetinum concilium directi fuerunt, nulli canones tribuuntur. Vide Codicem Eccl. Afric. tom. II Concil. Ven. edit. col. 1277, d.

15. Ex II synodo Carthaginensi anni 397, kal. Julias, hic unus canon a Dionysio Exiguo profertur in eodem codice Ecclesiae Africanae col. 1296, b. Placuit ut nullus episcoporum naviget sine formata primatis. Repetitio est canonis Hipponensis, qui in Breviario legitur can. 27. Ferrandus num. 64 canonem, qui repetens aliud decretum Hipponense, appellationem ab electis judicibus prohibet, ascribit concilio Carthag. tit. 3, item concil. Carthag. tit. 15, ubi corrigendum tit. 19. Cum autem hac secunda allegatione [Col. 0094B] indicatur concilium Carthaginense anni 397 habitum V kal. Septembris, quod tit. 19 hunc canonem exhibet, priori allegatione anterior utique synodus Carthaginensis innuitur. Cum vero idem canon non inveniatur inter canones synodorum Carthaginensium sub Grate ac Genethlio constitutos, qui omnes supersunt, rectius huic concilio secundo Aurelii celebrato eodem an. 397 kalendis Julii adjudicandus videtur quam Carthaginensi I; quippe Dionysius nullos canones primo concilio tribuit, ex secundo vero non omnia decreta retulit, sed ad ejus gesta lectores remisit: Gesta, inquiens, in authenticis qui quaeret, inveniet.



§ 3. Restituitur synodus Carthaginensis anni 397, tertia sub Aurelio, habita V kalendas Septembris, in qua Breviarium canonum Hipponensium lectum, confirmatum et gestis insertum fuit. Quantum Africani Romanae sedis auctoritati detulerint. Subscriptiones episcoporum laudatae synodi ex optimo codice erutae.
[Col. 0094C]

16. Hoc concilium Carthaginense III sub Aurelio et Hipponenses canones in Breviarium contractos, et alios canones in ipso concilio editos complectitur. Duo hujus synodi fontes suppetunt, collectio Isidoriana, quae ex Hispanica hanc synodum derivavit, et codex Ecclesiae Africanae, qui ex Dionysio Exiguo proficiscitur; sed in utrisque canones et numero et ordine discrepant, ac Hipponenses abbreviati a Carthaginensibus nulla certa nota discernuntur. Adde quod in ambobus quaedam desiderantur, quae ejus synodi gestis certe erant inserta. Hinc hujus synodi restitutio maxime necessaria. Tria in hanc restitutionem subsidio erunt: 1o Breviarium Hipponense, quod in collectione canonum hoc tomo edenda ad mss. codices aliarum etiam collectionum exactum reperietur cap. 2. Ex hoc enim quot et qui fuerint canones Hipponenses palam fiet. 2o Ferrandus. Hic cum omnes [Col. 0094D] fere canones hujus concilii Carthaginensis tertii suo cujusque numero designet, tum Hipponensium, tum Carthaginensium ordinem suppeditabit. Qua in re diligentiori quidem collatione et animadversione uti opus fuit, ut inter quamplurimos canones ab eo allegatos hac generali formula Conc. Carthag. ii discernerentur qui ad synodum Carthaginensem tertiam anni 397, vel ad alia ejusdem loci concilia pertinent. 3o Synodus Bonifacii anni 525, ubi ex libro canonum temporibus S. Aurelii concilio tertio tituli canonum 23 eo ordine proferuntur, qui cum Ferrando plane concurrit. Quam concordiam et conciliationem cum ex restitutione concilii Carthaginensis III mox subjicienda manifestam fecerimus, evanescent plures difficultates a non paucis ingestae, qui haec documenta non satis apte intelligentes, non modo Hipponense Breviarium suspectum reddidere, verum etiam de dignoscendis canonibus concilii Carthaginensis III spem abiecerunt. Ex dicendis autem patebit in hac [Col. 0095A] synodo lectum primo loco et insertum fuisse Breviarium, quod paulo ante a Byzacenis Carthagine conditum fuerat; dein vero alios canones fuisse constitutos, ita tamen ut tum canones Breviarii lecti et inserti, tum alii postea conditi eidem synodo Carthaginensi III [LXXX] continua numerorum serie ascripti fuerint. En ipsam canonum seriem ex qua hujus concilii restitutio pendet.

I. Caesario et Attico vv. cc. conss. V kal. Septembris, etc., ut in Cod. Eccles. Afric. ante canonem 34, tom. II Conc. Ven. edit. col. 1277, e, usque ad verba singula a vestra charitate considerentur. Haec praefatio in collectionibus Hisp. et Isid. omissa fuit, cum hoc concilium Carthaginense III producitur; ejusque praefationis loco a collectore inserta haec verba: Constituta sunt haec quae in praesenti concilio definita sunt. Cur hunc et sequentes tres numeros quatuor primis titulis seu capitulis concilii Carthaginensis III assignarimus, ex Ferrandi computatione, quae incipit a tit. 5 intelliges.

[Col. 0095B] II. Post laudatam praefationem afferendus est titulus synodi, in qua Breviarium canonum Hipponensium conditum fuerat. Synodus Carthaginensis sub die iduum Augustarum, consulatu Caesarii et Attici. Hunc titulum eruimus ex ms. 59 capituli Veronensis, a quo alii codices modicum discrepant. Vide not. 1 in cap. 2 codicis edendi col. 85. Mox litterae Aurelii et Mizonii Breviario praemissae subjiciendae sunt. Dilectissimis fratribus et coepiscopis diversarum provinciarum, etc., uti eodem capite, col. 87. Nonnulli has litteras ex Byzacena synodo, non autem Carthagine datas putantes, Aurelii nomen expungendum, easque ad Byzacenos, qui synodo non interfuerant, non vero ad episcopos in concilio plenario Carthaginensi III ex aliis Africanis provinciis congregandos scriptas opinantur. At hanc synodum Carthagine celebratam idibus Augusti an. 397, a Mizonio aliisque episcopis Byzacenis non solum testatur titulus ex diversis codicibus excerptus, verum etiam idem [Col. 0095C] Aurelius in praefatione a Dionysio conservata illis verbis: Cum sacerdotum nostrorum epistola Byzacenorum fuisset recitata, vel quid mecum (utique Carthagine) iidem, qui tempus et diem concilii praevenerunt, tractassent, etc. Dies concilio plenario praestituta a synodo Hipponensi anni 393 erat X kal. Septembris ex Cod. Afric. c. 73. Hunc autem diem praevenientes Mizonius et aliquot episcopi Byzaceni, profecti Carthaginem, ubi synodus plenaria habenda erat, idibus Augusti una cum Aurelio (mecum enim, inquit) tractantes, Breviarium scripsere et litteras quibus ejusdem Breviarii ratio redditur. Hinc jure epistolae Byzacenorum Aurelius etiam inscribitur, et eidem Breviario in omnibus mss. codicibus subsignatus legitur. Sicut autem Breviarium ad hunc coetum, id est ad plenariam synodum, corrogatum idem Aurelius loco citato tradit, ita etiam litterae quae Breviarii ad eumdem coetum corrogandi causa scriptae fuerunt. Confer quae hac de re plenius disseruimus in Historia Donatistarum part. II, c. 9, tom. IV Operum cardinalis Norisii, [Col. 0095D] col. 425, et admonitionem in c. 2 collectionis hoc tomo edendae col. 79. Dein hasce litteras excipit titulus Breviarii: Statuta concilii Hipponensis breviata, etc., infra hoc tomo col. 88.

III. Nicaeni concilii professio, et fides recitata et confirmati est, quae ita se habet: Credimus, etc. Ibidem. Hoc symbolum Nicaenum non esse a Breviario expungendum, ut non nemini visum est, probat interlocutio Honorati et Urbani relata in Cod. Afric. c. 47, qua post insertum Breviarium dixere: De fide enim Nicaeni tractatus audivimus, verum et de sacrificiis inhibendis post prandium, etc., quae ad idem Breviarium in hoc concilio Carthaginensi lectum referuntur.

IV. Placuit etiam propter errorem, etc., ut in Breviario ibidem col. 89, ubi monendum est sequentes pariter canones usque ad cap. 47 sumendos esse potius ex Breviario quam ex Codice Eccles. Afric., vel ex mss. codd. collectionum Hisp. et Isid., apud quos [Col. 0096A] nonnulli canones repetiti in synodo anni 419, alia verba aliasque lectiones in eadem synodo receperunt. In Isid. hic canon est c. 1: in Cod. Afr. omittitur, sed citatur uti canon Breviarii ab Epigonio in eodem Cod. Afr. c. 34. Integer ex concilio Hipponensi exhibetur in synodo Carthaginensi sub Bonifacio anni 525 tom. V Concil. col. 781.

V. Cresconius Villaregiensis episcopus, etc., uti in Breviario col. 89. Primam partem de Cresconio ad Breviarium spectare manifestum est ex laudata interlocutione Honorati et Urbani in Cod. Afric. c. 48, ubi testantur se audisse [LXXXI] confirmata, quae contra Cresconium Villaregiensem statuta fuerant. Postremam vero partem Ferrandus num. 24 allegat sic: Concil. Carth. tit. 5. Hic autem titulus quintus laudatus a Ferrando quatuor alios in ejus codice canones praecessisse significat. Haec secunda pars in Isid. legitur can. 20, sed cum additamento, quod in Breviario non apparet.

VI. Primatem proprium, etc., ut in Breviario col. [Col. 0096B] 89. Ferrandus n. 82, Conc. Carth. tit. 6. Hic canon cum sequenti integer recitatur in synodo Bonifacii ex concilio Hipponensi t. V Concil. col. 782, In Cod. Afr. can. 17 a Patribus synodi Carthaginensis anni 419 adoptatus, aliis verbis exprimitur.

VII. Caeteri etiam primae sedis, etc., ut in Breviario eadem col. 89. Ferrandus n. 83 Concil. Carth. tit. 7.

VIII. Ut lectores populum non salutent. Ex serie Ferrandi haec prima pars canonis primi in Breviario nostrae editionis col. 90, constituit titulum 8, distinctum a secunda parte, quae apud ipsum est tit. 9. Similiter idem primus canon nostrae editionis in duos canones distinguitur in codice 55 capituli Veronensis. In Isid. c. 4 haec prima pars postponitur secundae, uti etiam postponitur in Cod. Afric. c. 16. Confer dicenda canone sequenti, qui secundam partem distinctam exhibet.

IX. Ut ante 25 aetatis annos, etc., ut in nostra Breviarii editione c. 1, col. 90. Ferrandus num. 121, [Col. 0096C] Concil. Carth. tit. 9. Hic canon in synodo Bonifacii anni 525 citatur ex concilio tertio, § 1. Isidorus c. 4 et Codex Afr. c. 16 hunc canonem referunt, sed mutilum; desunt enim illa, ut primum Scripturis divinis, etc., usque ad finem. Id autem ea de causa accidisse videtur, quia tum Dionysius Exiguus, ex quo sumptus fuit vulgatus Codex Ecclesiae Africanae, tum antiquus auctor collectionis synodorum Africanarum ab Isidoro susceptae hunc canonem cum praecedenti conjunctum exscripserunt, non ex Breviario, quod in omnibus nostris codicibus eumdem canonem cum iisdem verbis exhibet, nec ex vero concilio Carthaginensi anni 397, cui integrum Breviarium insertum fuit, sed ex concilio Carthaginensi anni 419, in quo idem canon inter priores canones 33 sine laudatis verbis legitur. Alia quidem ex hac eadem synodo apud Isidorum Carthaginensi III perperam attributa deinceps videbimus.

X. Ut ordinatis episcopis, etc., ut in Breviario c. 2, col. 90. In concilio Bonifacii laudatur § 2. Apud Isid. est c. 3; in Cod. Afr. c. 18.

[Col. 0096D] XI. Ut etiam per solemnissimos paschales dies, etc., ut in Breviario, c. 3, col. 91. Apud Ferrandum num. 226, tit. 11. In concilio Bonifacii § 3. Isid. c. 5.

XII. Ut corporibus defunctorum, etc., ut in Breviario c. 4, col. 91, usque ad illa nec edere. Ferrandus num. 227, tit. 12. Etsi vero in editione Breviarii hic canon copuletur cum sequenti, utrumque nihilominus dividendum in restituendo concilio Carthaginensi anni 397 idcirco credimus, quia non solum distincti proferuntur apud Ferrandum, verum etiam in synodo Bonifacii, quae hos duos canones distinctos ex Carthaginensi III allegavit, unum § 4, alterum § 5. Codex Barberinus 2888 in ipso Breviario exhibendo hos canones dividit. Isid. c. 6 et Cod. Afr. c. 18 utrosque in unum conjunctos praebent.

XIII. Deinde cavendum est, etc. In editione Breviarii est secunda pars canonis 4, col. 91. Ex serie autem numerorum in Ferrandi codice erat tit. 13. Apud [Col. 0097A] Bonifacium describitur § 5, apud Isid. c. 6. In Cod. Afr. aliis verbis affertur circa medium can. 18, quo synodus Carthaginensis anni 419 tres vel potius quatuor canones Breviarii Hipponensis copulatos adoptans, quaedam etiam verba immutavit.

XIV. Ut propter causas, etc., ut in Breviario c. 5, col. 91. Ex serie vero titulorum apud Ferrandum erat in suo codice tit. 14. Apud Isid. c. 2. In Cod. Afric. prima pars cum aliqua mutatione verborum legitur can. 18, secunda can. 14.

XV. Ut quisquis episcoporum, etc., ut in Breviario c. 6, col. 92. Ferrandus num. 58, Concil. Carth. tit. 15. Isid. c. 7, et Cod. Afric. c. 19, ex hoc et sequenti canone unum compingunt. Uterque praeterea lectiones quasdam habet a concilio Carthaginensi anni 419 immutatas, quibus palam fit hunc canonem ab auctore collectionis Africanarum synodorum in Isidorum traductae [LXXXII] sumptum fuisse ex concilio anni 419, ad quod pertinent priores canones 33 in codice Africano descripti; non vero fuisse excerptum [Col. 0097B] ex Breviario Hipponensi, aut ex concilio Carthaginensi anni 397, ubi duo canones distinguuntur, nec Aurelii nomen canoni praemittitur, sicut et omnes alii ejusdem concilii canones nullo episcopo proponente exhibentur. In vulgato autem Isid. lectiones quaedam ex Breviario insertae fuere; at monente P. Harduino codices concinunt cum lectionibus concilii anni 419.

XVI. Si autem nec ad concilium, etc., ut in Breviario c. 7, col. 93. Ex serie Ferrandi in ejus codice erat tit. 16. Quantum ad Isid. et Cod. Afr. recole quae in canonem praecedentem animadvertimus.

XVII. Si autem presbyteri, etc., in Breviario c. 8, col. 93. Ferrandus num. 51, tit. 17. Isid. c. 8. Cod. Afr. cum aliqua exigua varietate lectionis c. 20.

XVIII. Sane quisquis episcoporum, etc., ut in Breviario c. 9, col. 94. Apud Ferrandum num. 67 est tit. 18. In synodo Bonifacii anni 525, Ex concilio III Aurelii § 6. Isid. c. 9. In Cod. Afr. c. 15 omittitur [Col. 0097C] ultima periodus, et duo canones sequentes junguntur.

XIX. Hoc etiam placuit, etc., in Breviario, c. 10, col. 94. Ferrandus num. 62, tit. 19, primam partem laudat; numero autem 64 allegat secundam, ubi tit. 19 corrigendum est pro tit. 15. In Isid. est c. 10, in Cod. Afr. c. 15.

XX. Quod filii episcoporum, etc., ut in Breviario c. 11, col. 94. Apud Ferrandum num. 40 est tit. 20. Cod. Afr. c. 15, et Isid. c. 11, eamdem sententiam partim iisdem, partim aliis verbis efferunt, iidemque inter sese aliquot verbis discrepant.

XXI. Ut gentilibus vel etiam haereticis, etc., ut in Breviario c. 12, col. 95. Apud Ferrandum num. 39 est tit. 21. In synodo Bonifacii legitur § 7, in Isid. c. 12; Codex vero Afr. c. 21 aliis atque aliis verbis exprimit.

XXII. Ut episcopi vel clerici filios suos, etc., c. 13 Breviarii col. 95. Apud Ferrandum num. 41, tit. 22. Isid. c. 14. Cod. Afr. c. 35.

[Col. 0097D] XXIII. Ut episcopi vel clerici eos, etc., in Breviario c. 14, col. 95. Apud Ferrandum. num. 33, tit. 23. Laudatur in synodo Bonifacii § 8. Isid. c. 13 (ut in mss. legitur), et Cod. Afr. c. 22, aliam lectionem praeferunt propriam synodi anni 419.

XXIV. Ut episcopi, presbyteri et diaconi non sint conductores, etc., c. 15 Breviarii, col. 95. In synodo Bonifacii legitur § 9. Apud Ferrandum num. 70, tit. 24. Isid. c. 15 et Cod. Afr. c. 16 aliam lectionem synodi anni 419 peculiarem repraesentant.

XXV. Ut cum omnibus omnino clericis, etc., ut in Breviario c. 16. Ferrandus num. 122 citat hunc canonem Conc. Carth., sed titulus omittitur, qui supplendus est tit. 25. Apud Isid. est c. 17.

XXVI. Ut episcopi, presbyteri et diaconi non ordinentur, etc., in Breviario c. 17, col. 95. In Ferrando num. 15, Conc. Carth. tit. 3, ubi error irrepsit in numerum, ut patet vel ex synodo Bonifacii, in qua [Col. 0098A] hic canon post praecedens recitatur § 10. Corrigendum est autem in Ferrando ex reliquorum numerorum serie tit. 26. In Isid. habetur c. 18, in Cod. Afr. c. 36.

XXVII. Ut lectores usque ad annos pubertatis, etc., c. 18 Breviarii col. 95. Apud Ferrandum num. 129, tit. 27, ubi tamen hic canon ita aliis verbis proponitur, sicut in Isid. c. 18 et in Cod. Afr. c. 16.

XXVIII. Ut clericum alienum, etc., c. 19 Breviarii, col. 96. Apud Ferrandum num. 27, tit. 28, Isid. c. 21.

XXIX. Ut nullus ordinetur, etc., in Breviario c. 20, col. 96. Ferrandus num. 232, tit. 29. Isid. c. 22. Legitur in synodo Bonifacii § 11.

XXX. Ut nemo in precibus, etc., c. 21 Breviarii, col. 96. Apud Ferrandum num. 219, Conc. Carth. tit. 31, ubi ex ejus serie corrigendum tit. 30, cum praesertim etiam in Synodo Bonifacii afferatur § 12 post canonem praecedentem, eidemque subjiciantur ut distincti duo canones sequentes, quorum ultimus apud Ferrandum signatur tit. 32. In Isid. est. c. 23.

[Col. 0098B] XXXI. Ut nullus clericorum amplius, etc., c. 22 Breviarii, col. 96. Apud Ferrandum deest; sed legitur in synodo Bonifacii, § 13. In Isid. est, c. 16, partim eadem, partim diversa lectione. In Cod. Afr. c. 16 aliis omnino verbis.

[LXXXIII] XXXII. Ut in sacramentis, etc., Breviarii c. 23, col. 96. Apud Ferrandum num. 213, tit. 32. Laudatur in synodo Bonifacii § 14. Idem est in Cod. Afr. c. 37. Isidorus autem c. 24 alia praeterit, alia ob hujusmodi omissionem diversis verbis effert.

XXXIII. Ut clerici vel continentes, etc., in Breviario c. 24, col. 96. Apud Ferrandum num. 132, tit. 33. Cod. Afr. c. 38. Isid. c. 25.

XXXIV. Ut primae sedis episcopus, etc., Breviarii c. 25, col. 97. Ferrandus num. 81, tit. 34. Legitur in synodo Bonifacii § 15. Cod. Afr. c. 39. Isid. c. 26.

XXXV. Ut clerici edendi, etc., c. 26 Breviarii, col. 97. Apud Ferrandum num. 134, tit. 35. In Isid. c. 27. Cod. Afr. c. 40.

[Col. 0098C] XXXVI. Ut episcopi non proficiscantur, etc., c. 27 Breviarii, col. 97. Ferrandus num. 86, tit. 36. In mss. Isid. c. 28, et in Cod. Afr. c. 23, deest postremum membrum.

XXXVII. Sacramenta altaris, etc., c. 28 Breviarii. Ex Ferrandi serie est tit. 37. Exstat in synodo Bonifacii § 16, in Isid. c. 29, et in Cod. Afr. c. 41. Hic canon uti Hipponensis Breviarii laudatur ab Honorato et Urbano episcopis c. 47 Codicis Afr.

XXXVIII. Ut nulli episcopi vel clerici, etc., c. 29 Breviarii, col. 97. Apud Ferrandum num. 71, tit. 38. Isid. c. 30. Cod. Afr. c. 42.

XXXIX. Ut poenitentibus, etc., c. 30 Breviarii. Ferrandus num. 49, tit. 39. Cod. Afr. c. 43. Isidorus vero dividit in duos canones 31 et 32.

XL. Ut virgines sacrae, etc., c. 31 Breviarii, col. 98. Apud Ferrandum num. 48, tit. 40. Isid. c. 33. Cod. Afr. c. 44.

XLI. Ut aegrotantes, si pro se respondere, etc., in Breviario c. 32, col. 98. Apud Ferrandum num. 202, [Col. 0098D] tit. 41. Exstat in synodo Bonifacii § 17, in Isid. c. 34, et in Cod. Afr. c. 45.

XLII. Ut scenicis, etc., c. 33 Breviarii. Ferrandus num. 170, tit. 42. Isid. c. 35. In Cod. Afr. additur praecedenti c. 45.

XLIII. Ut presbyter inconsulto, etc., c. 34 Breviarii, col. 98. Apud Ferrandum num. 91, tit. 43. Legitur in synodo Bonifacii § 18, et in Isid. c. 36.

XLIV. Ut clerici in aliena, etc., c. 35 Breviarii. In Ferrando num. 135, tit. 44. Est in synodo Bonifacii § 19, in Isid. c. 37.

XLV. Ut praeter Scripturas, etc., in Breviario c. 36, usque ad verba Ecclesia consulatur. Apud Ferrandum num. 228, tit. 45. Cod. Afr. c. 24, ubi pro tempore quo repetitus fuit hic canon in concilio anni 419, Bonifacii papae nomen cum aliis verbis in fine inseritur. In Breviario hic canon cum sequenti copulatur c. 36, uti etiam in synodo Bonifacii § 20. In [Col. 0099A] Isid. c. 47 uterque canon similiter jungitur, sed ita ut ex synodo anni 419 exscriptus fuerit, concinatque omnino cum can. 24 Codicis Africani. Ferrandum in divisione secuti sumus, quia partitionem et ordinem omnium canonum tertii concilii sub Aurelio ex ipso tantum elicere licuit.

XLVI. Liceat etiam legi passiones martyrum, etc., ut in fine can. 36 Breviarii, col. 100. Ferrandus num. 229, tit. 46. Cod. Afr. c. 46. In synodo Bonifacii § 20, et in Isid. c. 4, in fine.

XLVII. Placuit etiam ut quoniam, etc., c. 37 Breviarii, col. 101, et post ultima verba transmarina Ecclesia consulatur, haec addantur: De Donatistis placuit ut consulamus, etc., ut in Cod. Afr. c. 47, usque ad illa verba, ne promoveantur sacri altaris ministri; ac dein subscriptiones apponantur: Aurelius episcopus Ecclesiae Carthaginensis his placitis a nobis omnibus confirmatis, etc., cum reliquis in fine Breviarii subjectis col. 104.

Cum unicum canonem 47 Breviarii ultimum subsequens [Col. 0099B] Ferrandi series inserendum concedat, duos, qui de Donatistis statuunt, ad unum canonem 47 pertinuisse nihil ambigimus. Unus sumptus ex can. 37 Breviarii de clericis Donatistarum certa quadam restrictione in suo gradu recipiendis loquitur; alter productus ex can. 47 Codicis Africani statuit de Donatistarum infantibus in clerum admittendis; ac in utroque transmarinam Ecclesiam consulendam decernitur. In Historia Donatistarum part. II, c. 9, alteram partem de infantibus recipientes, priorem de clericis sumptam ex editione Breviarii in suppositionis [LXXXIV] suspicionem adduximus. Sola tunc Quesnelliana collectio canonum nobis nota erat, ex qua Breviarium prodierat; cumque haec duos alios canones 38 et 39 Breviario addititios perperam susceperit, nihil mirum si etiam canon 37 eidem aliunde accessisse crederetur. At duas alias diversae originis, et vetustissimas collectiones mss. nacti sumus, quae Breviarium cum eodem canone de clericis pariter [Col. 0099C] exhibent, alteram in ms. Barb. 2888, alteram in cod. 55 capituli Veronensis; quae postrema id peculiare habet, quod alios duos canones 38 et 39 uti certe addititios ignorat. Ex hac igitur trium collectionum antiquissimarum concordia hunc canonem de clericis a Breviario haud expungendum cognovimus, nisi quid omnino efficax cogeret. Expendentes itaque exactius, quae nos olim perurgebant, nihil cogere deprehendimus. Illa ejusdem canonis verba, Praecedentibus conciliis statutum est ne quis Donatistarum cum honore suo recipiatur a nobis, praecipuam difficultatem movebant, tum quod nullum ejusmodi interdictum in anterioribus Africae synodis, quarum memoria superest, invenitur, tum praesertim quod contraria potius disciplina ab ipsius separationis exordio in Africa viguit, uti traditur in collatione Carthaginensi primae diei num. 16 (Tom. III Concil. col. 158, d.). At re melius perpensa, statutum illud seu interdictum ad transmarinum concilium referri credimus, cui Africani ut obsequerentur, idem interdictum in suis quoque synodis [Col. 0099D] repetiisse videntur. Id ne gratis credatur assertum, res plenius explicanda est, cum praecipue ex dicendis patefaciendum sit quantum Africani Romanae Ecclesiae auctoritati detulerint.

Consuetudo quidem Africanae Ecclesiae ab ipsius separationis exordio haec fuerat, ut clerici Donatistarum ad unitatem redeuntes, in suo gradu reciperentur. At supervenit interdictum memoratum transmarini concilii, quod aperte asseritur in synodo Carthaginensi anni 401 iduum Septembris can. 68 Cod. Africani his verbis: In transmarino concilio statutum est ut ordinati in parte Donati, si ad catholicam correcti transire voluerint, non suscipiantur in suis honoribus. Aliud quoque interdictum transmarinae synodi, in qua una cum Romano Mediolanensis etiam antistes interfuit, indicatur in alio concilio Carthaginensi ejusdem anni 401, XVI kal. Julias, ne infantes Donatistarum ad Ecclesiam reduces ad ordines promoverentur. [Col. 0100A] Ibi enim decreta fuit legatio ad papam Anastasium et ad Venerium Mediolanensem, ut in eo interdicto ob inopiam clericorum et necessitatem Ecclesiae ad eosdem infantes ordinandos dispensatio peteretur, quia ab his sedibus hoc fuerat prohibitum. Vide Cod. Afric. c. 57, ejusque prooemium. His autem interdictis adeo paruerunt episcopi Africani, ut, cum rari essent catholici ordinandi, summa esset clericorum inopia, multaeque Ecclesiae essent desertae, nec unus quidem diaconus alicubi reperiretur, uti fusius in laudato prooemio traditur. In hac autem Ecclesiarum necessitate illa quidem transmarina interdicta partim abroganda, partim restringenda Africani Patres censuere. At auctoritatem transmarinae Ecclesiae reveriti, nihil contra per se absolute statuere, nec ab interdictis, licet urgeret necessitas, saltem facto recedere, ac pristinam consuetudinem revocare; sed quidquid expedire videbatur, canone quidem exponendum, non tamen constituendum aut exsequendum putarunt, nisi prius transmarina Ecclesia consuleretur. [Col. 0100B] Id primum (quod sciamus) expressum fuit in synodo Hipponensi anno 393, tum in synodi Carthaginensis anni 397 nostro canone 47, qui ex Hipponensi excerptus fuit. Iterum vero repetitum in alio concilio Carthaginensi anni 401, XVI kal. Julias can. 57 Codicis Africani, ac tandem in alia ejusdem anni synodo idibus Septembris can. 68 Cod. Afr., in quo cum Romani maxime pontificis consensus ac veluti dispensatio petenda decernitur, hujus potissimum sedis auctoritas in transmarino concilio apud Afros valuisse cognoscitur. Haec toties decreta transmarinae, seu Romanae Ecclesiae consultatio, laudatorum interdictorum ad hoc usque tempus observantiam declarat; cum praesertim in postrema synodo iduum Septembris anni 401 Patres testentur se eam dispensationem quaerere propter Ecclesiae pacem et utilitatem; non ut concilium quod in transmarinis partibus de hac re factum est dissolvatur. Qui vel in maxima necessitate et penuria clericorum nihil per se voluerunt [Col. 0100C] mitius interpretari et constituere, ne interdictum transmarinum [LXXXV] dissolverent, nisi prius Romanum pontificem consulerent et dispensationem obtinerent; quantam hujus sedis auctoritati obedientiam et observantiam tribuerent, nemo non videt. Ideo vero tandiu dilata res fuit, quia licet decretum de consulenda transmarina Ecclesia latum fuerit anno 393, et in Breviario repetitum anno 397, nondum tamen exsecutioni mandatum fuerat anno 401. Itaque hoc anno in synodo XVI kal. Julias ne consultatio amplius differretur, legatio ad transmarinam Ecclesiam destinata est, qua Africani episcopi de solis infantibus consuluerunt. Tum in alia synodo anni ejusdem idibus Septembris de clericis Donatistarum recipiendis per litteras intercessere. Ex hac autem historia non tam soluta est proposita objectio, qua hic canon 47 de clericis Donatistis loquens a Breviario excludendus videbatur; sed potius confirmatum maxime restat, Africanos Patres de hac re, quae a transmarina Ecclesia interdicta fuerat, fuisse sollicitos, ac statuisse [Col. 0100D] consulendum Ecclesiam transmarinam, licet exsecutio in annum 401 dilata fuerit.

Restat altera difficultas ex Dionysio Exiguo, seu ex can. 47 Codicis Africani, in quo post antecedentem Breviarii canonem 46 de passionibus martyrum, omisso canone de Donatistarum clericis, de solis ipsorum infantibus Siricium et Simplicianum consulendos decernitur. Idipsum etiam legitur in collectione Isidori can. 48, ac praeterea in synodo anni 401, can. 57 Codicis Africani hic canon de parvulis superiori concilio editus traditur. Hunc autem fuisse postremum canonem Breviarii Hipponensis patet ex iis quae statim subjiciuntur tam in Codice Africano quam apud Isidorum: Quibus insertis Honoratus et Urbanus legati provinciae Mauritaniae Sitifensis dixerunt . . . De fide enim Nicaeni tractatus audivimus. Hic Breviarium Hipponense lectum ac gestis insertum palam innuitur, ac propterea canon de parvulis, qui [Col. 0101A] praecedit verba quibus insertis, pertinet ad Breviarium quod gestis insertum fuit. Hinc quidem idem canon nullo episcopo proponente describitur, uti nullo pariter proponente episcopo recensiti fuerunt etiam reliqui ejusdem Breviarii canones, cum e contra omnes canones post ejusdem lectionem conditi in ipsa synodo Carthaginensi anni 397 aliquo episcopo interloquente ac proponente efferantur.

Haec vero facile concilianda cognovimus, si nec canon de clericis, nec alter de infantibus excludantur a Breviario, sed ex utroque unus canon conficiatur. Primo scilicet de clericis actum fuit, ita tamen ut antequam id absolute firmaretur transmarina Ecclesia consulenda esset. Cum vero hoc obtinere videretur difficilius, de solis infantibus Siricium et Simplicianum consulere interim placuit. Similiter quidem, licet Aurelius in synodo Carthaginensi anni 401 can. 57 Codicis Afric., proposita catholicorum clericorum penuria, Donatistas clericos cum plebibus atque honoribus suis recipiendos percuperet, et hoc transmarinorum [Col. 0101B] episcoporum considerationi dimittendum censuerit, hac tamen consultatione in aliud tempus dilata, eos interim de parvulis tantum consulendos putavit. Quanquam, inquit, nonnulli ejusdem sectae clerici cum plebibus atque honoribus suis ad nos transire desiderent, qui amore honoris aut persuadent ad vitam, aut retinent ad salutem. Sed hoc majori fratrum supradictorum (episcopi Romani atque Mediolanensis) considerationi dimittendum censeo, ut prudentiori suo consilio nostrae suggestionis sermonem cum perpenderint, quid de hac re eis placeat nos informare dignentur. TANTUM DE HIS QUI INFANTES BAPTIZATI SUNT, satagimus ut nostrae, si placet, in iisdem ordinandis CONSENTIANT voluntati (Tom. II Conc. col. 1297 e). Vides hic utrumque decretum de clericis et de infantibus Donastistis simili ratione efferri et ita copulari ut in nostro canone conjungenda putamus? Unum movere potest, utrumque nostri canonis decretum in nullo codice copulari, sed alterum deesse in tribus [Col. 0101C] laudatis collectionibus quae Breviarium separatim continent; in Dionysio vero seu Codice Africano, et in Isidoro alterum desiderari. Verum Dionysium et Isidori collectionem alios Breviarii canones omisisse jam vidimus. Cur vero altera nostri canonis pars, quae hisce testibus probatur spectare ad Breviarium, in omnibus hujus Breviarii codicibus desit, ignoramus. Ex his vero omnibus canon 47 synodio Carthaginensis anni 397 ex duabus partibus constat, nimirum ex can. 37 Breviarii et ex can. 47 Codicis Africani. [LXXXVI] Huic autem integro canoni Breviarii Hipponensis ultimo subscriptiones ipsius Breviarii idcirco subjiciendas duximus, quia totum Breviarium cum iisdem subscriptionibus synodo laudatae fuisse insertum verosimillimum est. Ita quodnam sit verum et integrum Breviarium Hipponense, et quinam sint celebres canones concilii Hipponensis anni 393, palam constitutum est. In vulgata editione Breviarii et in quibusdam codicibus duo alii canones in fine adjiciuntur, sed perperam, cum primus canon addititius [Col. 0101D] spectet ad synodum Carthaginensem anni 397, conflatusque sit ex duobus ejusdem synodi canonibus 49 et 50 mox indicandis, alter vero sit canon concilii Carthaginensis habiti idibus Septembris anno 401, ac propterea hi canones jure omittuntur in optimo ms. 55 capituli Veronensis. Nunc indicandi restant canones in ipsa plenaria synodo anni 397 conditi, qui episcopis interloquentibus propositi, ab Hipponensibus in Breviario contractis facile distinguuntur.

XLVIII. Quibus insertis Honoratus et Urbanus episcopi legati provinciae Mauritaniae Sitifensis dixerunt: Jamdudum cum apud sanctitatem vestram, etc., ut in Cod. Afric. c. 47 paulo ante medium tom. II Concil. Ven. edit. col. 1284 d, cum quo jungendus est uno contextu etiam canon 48: illud autem suggerimus, etc., usque ad finem. Ibi col. 1285. Ilorum episcoporum Sitifensium legatio sicuti in antecedenti conventu [Col. 0102A] Carthagine habito die X kal. Septembris statim post Breviarium lecta fuisse traditur can. 1, seu in praefatione Aurelli, quae in Cod. Africano praemittitur canoni 34, ita etiam in hac quasi altera ejusdem concilii actione habita V kalendas ejusdem mensis, in qua gesta prioris conventus repetita fuere, Breviarii lectioni recte subjicitur. Canonem vero 48 Codicis Africani, quo eadem Honorati et Urbani interlocutio continuatur, idcirco jungimus cum postrema parte canonis 47, quia priorem partem hujus canonis de infantibus Donatistis agentem usque ad interlocutionem Sitifensis ad canonem 47 hujus synodi pertinere ostendimus. Ferrandus num. 175 hunc canonem allegat sic: Conc. Carth. tit. 48. In Isid. est c. 38.

XLIX. Honoratus et Urbanus episcopi dixerunt: Et illud nobis mandatum est, etc., ut in c. 49 Cod. Afric., col. 1285, c. Apud Ferrandum num. 4, tit. 49. Isid. c. 39.

L. Sed et illud est statuendum, etc., ut in Cod. Afric. c. 50, col. 1288, a. Apud Ferrandum num. 5. [Col. 0102B] tit. 50. Isid. c. 40.

LI. Honoratus et Urbanus episcopi dixerunt: Quoniam de commonitorio nostro, etc., ut in Cod. Afric. c. 51, cum quo copulandus est canon 52 ejusdem Codicis, quippe quos in unum junctos Ferrandus in suo exemplari invenit: nam caput 53 Codicis Africani num. 13 allegat tit. 52, hujus autem canonis 51 primam partem num. 231 citat tit. 5, ubi corrigendum tit. 51. Haec prima pars tantum legitur in Isid. c. 41.

LII. Epigonius episcopus dixit: In hoc Breviario, etc., uti in Cod. Afric. c. 34, col. 1280, d. cum quo jungendus est can. 53 ejusdem Codicis Africani, col. 1289, a, Epigonius episcopus dixit: Multis conciliis hoc statutum a coetu sacerdotali est, etc., usque ad finem. Episcoporum Sitifensium legatione antecedentibus canonibus exacta, Epigonius suam sententiam proposuit. Hujus prior interlocutio, qua Breviarium lectum praesumitur, in Codice Africano extra proprium, ut videtur, locum refertur can. 34, antequam [Col. 0102C] Breviarii canones recenseantur. Olim quidem credebamus hanc interlocutionem recte a Dionysio potuisse subdi post praefationem Aurelii in eodem Cod. Afric. descriptam ante can. 34; sed cum haec Aurelii praefatio Breviarii lectionem mandet, verisimilius est hanc lectionem statim fuisse subsecutam, et Epigonium post lectum Breviarium ea verba protulisse, cum exacta jam Sitifensium legatione, quae ex dictis primo loco proposita fuit, eidem Epigonio loquendi locus patuit: praecipue quod idem Epigonius nihil in Breviario emendandum vel addendum censuit, nisi ut dies sancti Paschae tempore concilii innotescat; quod idcirco expressum videtur quia id a Sitifensibus antecedenti canone 51 petitum et ab Aurelio concessum fuerat. Duplicem autem Epigonii interlocutionem jungimus, quia canon 53 Codicis Afric. in quo secunda ejus interlocutio exhibetur, laudatur a Ferrando num. 13, tit. 52. In Isidoro deest prima interlocutio [LXXXVII] Epigonii; secunda vero in duos [Col. 0102D] canones dividitur c. 42 et 43. Postrema pars alterius interlocutionis allegatur in synodo Bonifacii, § 21.

LIII. Epigonius episcopus dixit: In multis conciliis hoc statutum est, etiam nunc hoc confirmandum, etc., uti can. 54 Codicis Afric. col. 1292, a. Apud Ferrandum num. 27, tit. 53. Isid. c. 44. In synodo Bonifacii, § 22.

LIV. Aurelius episcopus dixit: Sermonem meum admittite, etc., ut in Cod. Afric. c. 55 et 56, qui hic copulandi sunt. Sequimur enim Ferrandum, qui num. 230 primum canonem 55 Codicis Afric. citat tit. 54, et num. 13 ac 14 alterum canonem 56 item laudat tit. 54. Isidorus tres canones conficit, ac inter se disjungit c. 45, 46 et 55. In synodo Bonifacii prima pars integra exhibetur tom. V Concil, col. 781. altera vero compendio indicatur col. 779, § 23.

Hic est ultimus canon concilii Carthaginensis III anni 397, post quem adjiciendae sunt episcoporum qui eidem concilio III interfuerunt subscriptiones. [Col. 0103A] Una tantum Aurelii subscriptio legitur in Cod. Afric. c. 56, col. 1296, a; duas alias Epigonii et Augustini addit Isidorus, ubi caeteri episcopi notantur hac formula: Similiter et omnes episcopi quadraginta quatuor numero subscripserunt. Alii codices habent quadraginta septem, vel quadraginta octo. Difficultatem nonnulli movent ex subscriptione Augustini, qui Numidiae episcopus huic synodo non adfuisse videtur, cum Numidae diutius differentes ad concilium accedere, exspectati non fuerint, ut liquet ex Aurelii praefatione descripta ante can. 34 Codicis Africani, nec non ex can. 47. At de solis legatis Numidiae aliquandiu exspectatis hisce in locis sermo est. Augustinus autem ad synodum venisse dicendus est, etsi legatione suae provinciae non fungeretur, quemadmodum ad synodum Carthaginensem anni 403 idem Augustinus cum Alypio et Possidio accessit, licet Numidiae legati nondum pervenissent. Vide praefationem ejusdem concilii tom. II Conc. col. 1320, d, Augustinum vero inter caeteros convenisse in concilio [Col. 0103B] Carthaginensi III non solum probant tres vulgatae subscriptiones quae ex codd. collectionum Hispanicae et Isidori prodierunt, verum etiam confirmat diversae originis codex Vat. Palat. 574, ex quo uberiores subscriptiones concilio restituto subjiciendas appendimus.

Aurelius episcopus Ecclesiae Carthaginensis huic decreto consensi, et relecto subscripsi; et caeteri episcopi subscripserunt, id est, Victor episcopus, Felix episcopus, Numidius episcopus, Epigonius episcopus, Honoratus episcopus, Donatus episcopus, Elesius episcopus, Reginus episcopus, Palatinus episcopus, Honoratus episcopus, Victorianus episcopus, Posthumianus episcopus, Victor episcopus, Bonifacius episcopus, Felix episcopus, Restitutianus episcopus, Bonifacius episcopus, Donatus episcopus, Ferox episcopus, Antonius episcopus, Basilius episcopus, Restitutus episcopus, Paschasius episcopus, Victor episcopus, Augustinus episcopus, et reliqui episcopi numero 43.

[Col. 0103C] In editione Isidoriana praeter defectus antea indicatos canon alius 49 perperam additur, quippe qui pertinet ad concilium Carthaginense anni 419, et refertur in Cod. Afric. c. 32. Auctor nimirum collectionis ab Isidoro receptae, etsi inter synodos Carthaginenses recenseat concilium anni 419, ipsumque dividat in duo, noluit tamen describere priores ejus canones 33, ea forte de causa quia in aliis anterioribus synodis quas produxit eos fere omnes contineri perspexerat, quinque ultimis canonibus exceptis, ex quibus solum canonem 32 non negligendum ratus, synodo anni 397 adjiciendum putavit.



LXXVIII] § 4. De synodo Carthaginensi anni 398 VI iduum Novembris, edita ex collectione Isidori. Statutorum quae in ea continentur antiquitas atque celebritas ex aliis mss. collectionibus comprobata. In aliis codicibus inscribuntur Statuta Ecclesiae antiqua, in aliis Statuta antiqua Orientis. Diversus statutorum ordo a vulgato in plerisque mss. notatur. Non pertinent ad ullam synodum Africanam. Sunt collectio seu abbreviatio antiquorum canonum partim Orientalium, partim Occidentalium. Formulae in ordinatione officialium Ecclesiae in fine adjectae.
[Col. 0103D]

17. Post synodum Carthaginensem anni 397 dicendum est de canonibus 104, qui ex Isidoriana collectione vulgati ascribuntur concilio Carthaginensi Africae IV anni 398. Christophorus Justellus in praefatione ad codicem Ecclesiae Africanae hocce concilium, cujus nullum indicium est in eadem Africanorum canonum collectione, fictitium ac plane repudiandum contendit (Tom. I Biblioth. jur. canon. p. 317), nec fidem ullam adhibendam iis canonibus 104 qui sine auctoritate laudato concilio ascribuntur. Hujus exemplum plures secuti, vel rejecerunt prorsus hoc concilium cum canonibus ei attributis, vel dubitationes et difficultates non exiguas sparserunt. Alii vero ejusdem synodi, quae non tam Isidoriana [Col. 0104A] quam Hispanica collectione probatur, vindicias suscepere. Emmanuel Schelestratius in dissert. 3 de Ecclesia Africana priores canones de ritu ordinationum agentes in synodo Carthaginensi anni 398 constitutos non ambigit, eo quod vulgata praefatio habeat: Placuit . . . . in eadem sancta synodo constituere ea quae ad ordines ecclesiasticos canonicis sunt necessaria disciplinis; et in alio codice primo canoni hic titulus praefigatur: Praefatio capitulorum de sacris ordinationum ritibus. At caeteros canones non in ea synodo conditos, sed ab aliquo privato partim ex Orientalibus, partim ex Occidentalibus canonibus studiose congestos et assutos existimat. Tillemontius art. 123 et not. 29 in Augustini Vitam hanc synodum aliqua ratione defendere ac objectas difficultates disjicere studet. Ad hujus synodi canones potius quam ad canones synodi anni praecedentis 397 referenda opinatur Aurelii verba quae leguntur in prooemio concilii an. 402 praemisso canoni 86 Codicis Africani.

18. In hac controversia ut dicamus quid probabilius [Col. 0104B] nobis videtur, aliquot observationes circa mss. libros in quibus illi canones inveniuntur praemittendae sunt. Non soli codices collectionum Isidorianae et Hispanicae, quae in Africanis synodis eamdem habent originem, sed alia atque alia aliarum collectionum et regionum exemplaria eosdem canones exhibent, sed diversa ratione. In mss. collectionum Hisp. et Isid. ii canones praeferuntur cum titulo: Concilium Carthaginense Africae IV ab episcopis numero 214 Augusto Honorio IV et Eutychiano consulibus, id est an. 398. Alia collectio contenta in duobus mss. Veron. 59 et Lucano 88, quam ante Hispanicam ex alio antiquiori fonte derivatam ostendemus part. IV, c. 4, eosdem canones describit: Ex synodo Carthaginis Africae Honorio XII et Theodosio VIII coss., id est an. 418. Codex Vat. Palat. 574, similis Morbacensi, qui collectionem repraesentat pure Gallicanam compactam ante medium saeculum sextum, hunc duplicem titulum praefigit: Synodus Africana episcoporum ducentorum [Col. 0104C] quatuordecim. Statuta Ecclesiae antiqua. Vetustissima collectio Corbeiensis pariter Gallicana, codex bibliothecae collegii Parisiensis Soc. Jesu audatus a P. Harduino (Tom. II Conc. col. 1433, not. 1), codex Colbertinus 3368 a P. Coustantio allegatus (In praefat. tom. I Epist. Rom. pontif. n. 102), exemplaria mss. Gemblacense et Gandavense S. Bavonis, quae vidit P. Crabbus (Tom. II Conc. col. 1435, e, 1441, c, et 1446, d), aliaque Gallicana, quae absque nomine indicantur a P. Sirmondo (Tom. V Conc. col. 14, b), hanc tantummodo inscriptionem exhibent: Statuta Ecclesiae antiqua. Codices Barberinus 2888 et Vat. 1342 unius collectionis Italicae; Vat. 5845, Vallicel. A 5, cum aliis alterius collectionis, et Vat. 1343 collectionis diversae, omnes Italici, inscribunt: Statuta antiqua Orientis. Atto episcopus Vercellensis in epistola ad Ambrosium sacerdotem Mediolanensem ex Italicis mss. Statuta antiqua Orientalium appellat (Tom. I Spicil. Acher. p. 438). Vides in his multas collectiones Hispanicas, Gallicanas, [Col. 0104D] Italicas, [LXXXIX] omnesque antiquas, quae etsi eosdem canones contineant, diversa tamen ratione dissentiunt.

19. Duplex autem discrimen praecipue observandum est. 1o Non omnes codices concilium Carthaginense inscribunt. Italicae collectiones, Statuta antiqua Orientis; Gallicanae, Statuta Ecclesiae antiqua. Codices collectionum Hisp. et Isid., quae Africanam synodum praeferunt, unius ejusdemque originis sunt. Quod si codices Vat. Palatinus et Veronensis eumdem titulum confirmantes diversam originem habent, codex Veron. synodum Carthaginensem assignat, non anno 398 cui illam affigunt mss. Hisp. et Isid., sed anno 418. Palatinus vero titulo concilii Carthaginensis, quod chronica notatione caret, alium titulum addit, Statuta Ecclesiae antiqua, qui priori titulo videtur repugnare; neque enim canones qui in aliqua synodo conduntur Statuta antiqua appellari queunt. 2o Vulgatus canonum [Col. 0105A] ordo qui ex Hispanica et Isidori collectionibus proficiscitur, diversus omnino est ab ordine quem omnes alii codices et collectiones exhibent. Labbeus e Barberino ms. 2888 numeros diversi ordinis in sua editione notavit, sed qui facile fugiunt, nec satis instruere queunt. Hinc eosdem canones ex ordine ejusdem et aliorum nostrorum codicum hoc tomo recudendos censuimus, ac ex eorumdem collatione cum editis palam fiet ordinem qui tot diversis collectionibus probatur, et praefertur etiam in his ipsis mss. codd. Veron. et Palat., qui synodum Carthaginensem in titulo inscribunt, originarium esse; eum vero qui ex collectionibus Hisp. et Isid. antea editus tuit, inductum fuisse ab auctore collectionis synodorum Africanarum in ipsis receptae, ut canones aptiori methodo disponeret, et ad certa capita pertinentes, ab origine separatos atque huc illuc dispersos uniret. Hinc porro cognoscetur canones de ordinatione officialium Ecclesiae, qui in vulgatis initio proponuntur, spectare ad finem, immo distingui a caeteris hoc [Col. 0105B] titulo ipsis praefixo: Recapitulatio ordinationum officialium Ecclesiae; ubi recapitulatio idem videtur ac caput; unde in ms. Herovalliano habetur: Caput ordinationis ministrorum officialium Ecclesiae.

20. Nunc ut statuamus quid verisimilius credimus, tot imprimis codices ac tot antiquissimae diversae originis diversarumque regionum collectiones, quae laudatos canones diversa licet inscriptione praenotatos continent, inter quas duae Palatina et Corbeiensis sub medium sextum saeculum digestae fuerunt, eorum antiquitatem celebritatemque demonstrant. Ipsa collectio Hispanica, quae hos canones sub concilii Carthaginensis IV nomine praefert, eamdem antiquitatem confirmat. Africanorum enim canonum collectionem, quae in Hispanicam transivit, antiquiorem esse Turonensi synodo II celebrata an. 567 probavimus § 1 n. 3. Addemus et aliud non leve. In ea collectione canonum quae concilii Arelatensis II nomine circumfertur, dum can. 49 secundum statuta seniorum praecipitur [Col. 0105C] ut excommunicati vitentur non solum a clericis, verum etiam a laicis, nostra Statuta indicari videntur. Etsi enim in aliis canonibus clericis interdictum inveniatur communicare cum excommunicatis, laicis tamen id non legimus vetitum nisi in nostris Statutis can. 40. Cum porro ea collectio Arelatensis II nomine donata sub S. Caesario compacta fuerit, ut probabimus cap. 10 § 2, n. 19, nostra igitur Statuta sexto saeculo antiquiora et in auctoritatem allegata noscuntur. Hinc quidquid sit de titulis seu inscriptionibus diversis; iidem canones pro spuriis ac nullius momenti haberi non possunt.

21. Tota difficultas circa auctorem versatur, num scilicet ea Statuta concilio Carthaginensi adjudicanda sint. In hac vero inscriptione, quam plerique et vetustiores codices ac collectiones ignorant, falsitatem inesse multis argumentis nobis evidentissimum est. Illud imprimis gravissimum, hujus synodi, quae si Africana, ob Patrum numerum canonumque copiam [Col. 0105D] atque praestantiam omnium celeberrima fuisset, nullum reperiri indicium nec apud Dionysium Exiguum, nec apud Ferrandum, neque in concilio Carthaginensi sub Bonifacio anni 525, cum haec vel maxime inter Africanas memoranda fuerit. Dionysius quidem dum synodos recensuit sub Aurelio celebratas usque ad an. 419, etsi aliquot canones alicujus synodi praeterire potuit, vel etiam synodos quae peculiares canones non condiderunt, non tamen concilium plenarium, quod [XC] tot canones in aliis conciliis frustra quaesitos constituit. Multo minus haec synodus fugere potuisset Ferrandum, qui alias etiam peculiares et provinciales synodos Africae aliunde incognitas allegavit. In synodo autem Bonifacii dum plures canones referuntur ex conciliis sub Aurelio celebrioribus, concilia III, VI, VII, usque ad vigesimum his numeris canonibusque distinguuntur, qui cum congruant numero et ordini synodorum quas Dionysius refert, huic concilio Carthaginensi anni 398 locum non relinquunt. [Col. 0106A] Negativum quidem est hoc argumentum, sed tale ut, si probe intelligatur, hac in re luculentissimam et manifestam probationem suppeditet.

22. Sed age, jam positiva et efficacia producamus. Ipsum prooemium quod in vulgatis ex collectionibus Isidoriana et Hispanica exhibetur a stylo et formulis caeterarum synodorum Africae maxime abhorret. Consulatus in Africanam rationem non Augusto Honorio IV, sed gloriosissimo imperatore Honorio Augusto IV, et Eutychiano coss., efferendus fuerat. Additur in secretario tantum, cum in caeteris sinceris conciliis addatur semper basilicae nomen: In secretario basilicae Fausti, vel Restitutae, etc. Annus praesertim 398 laudato consulatu designatus primo canoni repugnat. In professione enim fidei ab episcopo exigenda adversus haereses, id inter caetera ab eodem petendum traditur, si in baptismo omnia peccata, id est tam illud originale contractum quam illa quae voluntarie admissa sunt, dimittantur. Id Pelagianam haeresim aperte impetit, quae tamen in Africa non innotuit nisi [Col. 0106B] anno 411. Neque credibile est ante hujus erroris notitiam adeo expressam professionem exactam fuisse de dogmate quod ante Pelagianos a nemine in dubium vocabatur, nec in anterioribus fidei formulis ea inserta invenietur. Adde quod in subscriptionibus quae apud Isidorum leguntur, refertur Donatianus Talabricensis (corrige Teleptensis) primae sedis; qui cum anno 398 non esset senior, nec primae sedis episcopus erat. Praeterea illae subscriptiones eaedem sunt ac quae ab eodem Isidoro subnectuntur concilio Milevitano; reipsa autem pertinent ad concilium Carthaginense anni 418, ad quod etiam spectant Patres 214 quibus ea Statuta adjudicantur. Hinc minus male in codice Veronensi 59 notantur consules anni 418. Duas vero hujus anni synodos Africanam et plenariam contra Pelagianos coactas ostendemus in observationibus ad dissert. 13 Quesnelli, ubi etiam numerum Patrum 214 a Prospero indicatum ad Africanam synodum referendum probabimus. Plura in utraque synodo contra [Col. 0106C] Pelagianos gesta. Canones vero solum editi in plenaria, qui a Dionysio late proferuntur a can. 108 usque ad can. 127, nec tamen in his unum ex Statutis invenies. Accedit quod in primo horum Statutorum non solum Pelagiana, verum etiam Nestorii ac Eutychis haereses palam imperuntur, quae multo post exortae fuerunt. Ut vero alia omittamus quae in aliis Statutis cum Africana ejus aetatis disciplina minime concordant, illud profecto peremptorium videtur, quod primo capite in episcoporum ordinatione metropolitani auctoritas vel praesentia requiritur. Metropolitani nomen non invenietur in synodis Africanis, quibus primae sedis episcopus, vel primas, vel senex nomina erant usitata. Suspicatur Tillemontius metropolitani vocabulum ab Isidoro fuisse insertum, ut suae regionis disciplinae et locutioni se se accommodaret. At frustra: neque enim sola exemplaria collectionis Isidorianae metropolitani vocem praeferunt, sed caeterae omnes collectiones et codices omnes, qui [Col. 0106D] aliam originem habent. Qui consensus omnium codicum cum metropolitani vocem ipsi canonis auctori vel auctoribus referendam declarat, tum vero hujusmodi Statuta iis in locis condita ostendit, ubi metropolitanorum titulus auctoritasque vigebat.

23. Hisce statutis, quae in mss. Hisp. et Isid. sunt 104, ex Urgellensi codice auctioris collectionis Hispanicae unus canon a Baluzio additus est (Concil. col. 1446, a). Hic autem si genuinus per se credatur, certe ad Africanam aliquam synodum pertinet, ut patet vel ex illis verbis: Placuit omnibus Patribus per provinciam Carthaginis consistentibus. Nihil vero id movere debet ut caetera quoque statuta Africano concilio tribuantur. Cum enim idem canon in uno ms. Urgellensi inventus desit non solum in codicibus aliarum collectionum Gallicanis atque Italicis, verum etiam in aliis Hispanicis et in omnibus Isidorianis, [XCI] ac praeterea formam a caeteris statutis plane diversam praeferat; add titius agnoscitur: nec profecto [Col. 0107A] difficultates ex prooemio et primo capite expositas abstergere potest. Adde quod cum ex recitatis verbis ad synodum videatur referri solius provinciae proconsularis cujus caput erat Carthago (nisi quis potius provinciam Carthaginensem Hispaniae intelligendam existimet), male profecto affictus fuit universali concilio episcoporum CCXIV, cui ex duabus aliis provinciis Donatianus Teleptensis Byzacenae primas, et Augustinus episcopus Hipponensis Numidiae in eodem Urgellensi codice subscripti exhibentur.

24. Ex his porro expuncta epigraphe concilii Africani, aliae duae inscriptiones considerandae supersunt, Statuta Ecclesiae antiqua, et Statuta antiqua Orientis. Hae vero formulae nihil novi ab aliqua synodo conditum in iisdem statutis contineri, sed antiqua decreta privato studio a quopiam collecta innuunt. Atto episcopus Vercellensis saeculo X, cum in codice ms. Additionum Dionysii, qui adhuc servatur in bibliotheca capituli cathedralis ejusdem ecclesiae, haec statuta reperisset una cum epistola [Col. 0107B] canonica, quam pariter huic tomo inter documenta juris canonici veteris inseremus, in litteris ad Ambrosium sacerdotem Mediolanensem de utrorumque tempore et de auctore quaesivit. Sinceram charitatem vestram, inquit, humiliter exposcimus de epistola quae in canonibus reperitur, quae etiam Canonica dicitur, cujus capitula XI esse noscuntur, quae nobis utilissima esse videntur, quorum initium: »Primum omnium fidem catholicam omnes presbyteri et diaconi seu subdiaconi memoriter teneant, etc.,« sive de Statutis antiquis Orientalium, quorum capitula centum dinumerantur. Ex quibus primum apud nos in omni episcoporum consecratione perquiritur, cujus initium est: »Qui episcopus esse debet, necesse est ut antea examinetur, etc.,« ut de his omnibus nos certificare dignemini, quo tempore vel loco constituta, sub quo principe, vel a quibus Patribus, quomodo habenda, vel si penitus recipienda, vel in aliquo refutanda dijudicentur. Tempus statutorum ex dictis [Col. 0107C] facile colligi potest, nimirum paulo post haeresim Eutychianam, cum in prooemio professio catholici dogmatis eidem contraria exigatur, et ante subsequens saeculum VI, quo jam celebria erant haec statuta, et in collectiones transierant. Ignotus vero horum statutorum collector non pauca ex synodis Orientalium compendio sumpsit. Hoc forte primum ejus consilium fuit, et exinde titulus Statuta antiqua Orientis initio praefixus. Cum porro alii ex canonibus etiam synodorum Occidentalium, ac ex quibusdam antiquis formulis, seu ritibus Latinis accesserint, titulus Statuta Ecclesiae antiqua substitutus videtur. Nonnulla ex canonibus Africanis excerpta deprehenduntur, ex quibus fortassis synodi Africanae, seu concilii Carthaginensis inscriptio manavit. Capitula in fine adjecta de ordinationibus officialium Ecclesiae, in omnibus antiquissimis collectionibus descripta, ritus hodierni antiquitatem probant. Haec vero cum non compendio, sed totidem verbis exposita sint, uti leguntur in Gelasii Sacramentario (Sacr. Gelas. lib. I, [Col. 0107D] c. 95), distincto titulo proponuntur. Plura, si vacabit, annotabimus in ipsa statuta, cum hoc tomo juxta fidem et ordinem vetustissimorum codicem proferentur.

25. Unum tandem observare libet. Cum in eo primaevo statutorum ordine, quem exhibebimus, ipsa statuta praemittantur capitulis de ordinatione officialium Ecclesiae, subjiciantur autem prooemio, in quo praerogativae ejus qui episcopus ordinandus est referuntur, et subjiciantur quidem post verba de episcopo ordinando his Patrum definitionibus acquiescat; eadem statuta eo consilio ab auctore videntur collecta, ut totam, vel fere totam ecclesiasticam disciplinam episcopis ordinandis compendio proponeret, quam vel ipsi in se custodirent, vel in alio quolibet Ecclesiae gradu observandam curarent.



[XCII] § 5. De concilio Carthaginensi anni 399, et de duobus aliis anni 401, quae sunt concilia IV, V, et VI, sub Aurelio. Alterum concilium anni 401 restituitur.
[Col. 0108A]

26. De concilio Carthaginensi anni 399, V kal. Maias, quod ex Dionysii serie quartum est sub Aurelio, id tantum memoriae prodidit laudatus Dionysius post canonem 56 Codicis Africani, legationem fuisse destinatam ad imperatorem, ut pro confugientibus ad ecclesiam legem impetrarent, ne quis eos auderet abstrahere.

27. Duo concilia Carthaginensia V et VI sub eodem Aurelio distinguuntur a Dionysio, alterum celebratum XVI vel XVII kal. Julias a canone 57 ad can. 65 Codicis Africani, alterum idibus Septembris a can. 66 ad can. 85. In editione Isidori utrumque conjungitur cum inscriptione Concilium Carthaginense V; in cujus prooemio vulgato cum deesset consulis notatio, cujus anni esset, ignorabatur. Dies porro apud vulgatum Isidorum notatus VI kal. Junii ab utraque [Col. 0108B] die in Dionysio signata discrepans, aliud concilium indicabat. At suppleta et emendata ex mss. post Harduinum chronica notatione sic: Post consulatum Flavii Stiliconis v. c. die 16, al. 17 kal. Julias; primum concilium anni 401 palam innuitur. Inter canones quindecim quos eadem Isidori editio huic concilio assignat, duo tantum priores pertinent ad primum concilium diei 16 aut 17 kal. Julii anni 401, respondentque canonibus 59 et 62 Codicis Africani. Qua in re illud maxime animadvertendum est, hos canones apud Isidorum efferri hac formula can. 1, Statuendum est, et can. 2, Et illud statuendum: cum apud Dionysium alia prorsus ratione legatur can. 59 codicis Afr., Petendum etiam (ab imperatoribus) ut statuere dignentur; et can. 62, Et illud petendum, ut statuere dignentur. Caeteri vero canones XIII editionis Isidorianae sunt secundi concilii eodem anno celebrati idibus Septembris. Ita Isidori editio septem canones primi concilii praetermittit: nam [Col. 0108C] apud Dionysium, seu in Codice Afric. novem ipsius canones recensentur, adeo ut hoc concilium in hoc Codice integrum videri possit. Ferrandus dum num. 193 allegat Conc. Carth. tit. 1, prioris synodi canonem primum exprimit, qui in Cod. Afr. legitur can. 57; nullum ille alium hujus synodi canonem laudat.

28. Dionysius alterius concilii habiti idibus Septembris canones viginti recitat. Etsi vero hoc quoque concilium apud ipsum integrum videri queat, cum defectuosum sit apud Isidorum, qui, ut monuimus, tredecim tantum hujus synodi canones refert, aliquis tamen defectus in Dionysio quoque detegitur, eo quod repetitionis vitandae causa duos canones omisit, quos inter priores canones 33 synodi anni 419 antea descripserat. Id evidens fiet ex Ferrandi serie, et ex concilio Carthaginensi sub Bonifacio: ac proinde hujus synodi VI sub Aurelio, quae nec in Dionysio nec in Isidoro integra reperitur, restitutio necessaria est.

29. Ferrandus num. 189, hujus synodi canonem [Col. 0108D] in Dionysio tertium (can. 68 Cod. Afric.), ex suo codice secundum vocat: Conc. Carth. tit. 2. Hinc duo priores canones apud Dionysium, in codice Ferrandi primum constituebant: cumque uterque respiciat Donatistas qui ad unitatem redirent, non male in unum copulatus erat. Igitur praemissa hujus synodi introductione (Tom. II Conc., col. 304, b), quae apud Dionysium legitur ante can. 66 Codicis Africam, et incipit: Vincentio et Fravita vv. cc. coss., etc., primus canon est can. 66 et 67, quos in unum conjungendos diximus. Secundus canon est can. 68, ejusdem Codicis Afric. quem Ferrandus num. 189 citat tit. 2 Tertius est can. 69. Hi tres priores canones in Isidoro desiderantur. Quartus canon est can. 70, qui apud Isidorum habetur can. 3 ejus concilii Carthaginensis, quod quintum inscribit. Canon quintus, a Dionysio omissus (quippe qui similem canonem retulerat inter illos synodi anni 419 [Col. 0109A] can. 26 Codicis Afric.), supplendus est ex Isidoro canone quarto. Id colligimus ex synodo Bonifacii anni 525. In hac ex concilio [XCIII] sexto sub Aurelio novem canones indicantur, duo priores sic: Ut res Ecclesiae nemo vendut: et Ne relicta principali cathedra ad dioecesim se conferat, vel diu in propriis demoretur (Tom. V Conc., col. 779, e). Hic autem secundus canon apud Ferrandum num. 17 citatur tit. 6. Canon ergo qui in Bonifacii codice praecedebat, et respondet canoni apud Isidorum quarto, in Ferrandi codice erat tit. 5. Hic quidem canon ex Ferrandi serie quintus huic synodo tribuitur etiam in codice ms. collegii Parisiensis Soc. Jesu, qui continet epitomen canonum. Huic enim canoni, notante P. Harduino, consules praefiguntur sic: Vincentio et Fravita vv. cc. coss., sub die idus Septembris Carthagine in secretario basilicae S. Restitutae, ubi Anastasii episcopi Romani litterae contra Doniatistas lectae sunt. Et ad locum: Placuit etiam, ut rem Ecclesiae, etc. Sunt characteres sexti concilii, et canon ille est qui, [Col. 0109B] ex serie Ferrandi quintus, legitur in Isidoro can. 4, apud Dionysium vero inter hujus concilii VI canones deest. Hic autem ejus codicis Parisiensis praestantia animadvertenda est. Cum enim chronicam notationem simul et canonem istum auctor hujus epitomis derivare nequiverit nec a Dionysio, qui in hac synodo ipsum canonem praeterit; nec ab Isidoro, qui ea notatione chronica caret; nec ab alia nobis cognita collectione, quae cum hac synodo nondum inventa est, ex ipso Africano fonte ebibisse cognoscitur. Quod multo magis confirmatur si consideres in hoc codice allegari duos canones synodi Hipponensis anni 427, quos ex solo Ferrando cognovimus, ut palam fiet ex § 9, n. 4. Auctor ergo hujus epitomis Codicem Africanorum canonum Ferrandiano similem prae oculis habuisse videtur.

30. Ut autem revertamur ad ordinem canonum sexti concilii, canon sextus apud Isid. c. 5, et apud Dionysium in Cod. Afr. recensetur c. 71, Rursus placuit, [Col. 0109C] ut nemini, etc. Hic canon, ut paulo ante monuimus, tum a Ferrando, tum a Bonifacio laudatur. Septimus a Ferrando indicatus num. 203 his notis, Concil. Carth. tit. 7, et in Synodo Bonifacii § 3, ex concilio sexto, describitur a Dionysio c. 72 Cod. Afr., et ab Isid. c. 6. Male adjectus est in vulgatis breviarii Hipponensis canone ultimo. Octavus est apud Dionysium c. 73, et apud Isid. c. 7. Nonus, qui in Cod. Afr. Dionysii est c. 74, in Isid. c. 8, citatur a Ferrando num. 22, tit. 9, et a Synodo Bonifacii in duos dividitur § 4 et 5. In hujus canonis editione pro intercessor scribendum erit interventor, quam lectionem tum Ferrandus, tum Synodus Bonifacii approbant. Canon decimus, recitatus in Cod. Afric. c. 75, et in Isid. c. 9, ex sequentium serie apud Ferrandum erat in ipsius codice tit. 10. Undecimum laudat idem Ferrandus num. 75 tit. 11. Legitur apud Dionysium c. 76 Codicis Africani, et apud Isid. c. 10. Duodecimus, citatus a Ferrando num. 118 tit. 12, deest in Dionysio, qui illum retulerat inter canones synodi [Col. 0109D] anni 419, can. 27 Cod. Afr. Exstat vero apud Isidorum c. 11, ultimaque ejus pars ex concilio sexto allegatur in Synodo Bonifacii § 6. Duo alii canones a Dionysio relati c. 77 et 78 Codicis Africani, nec a Ferrando, nec in Synodo Bonifacii indicantur, nec in Isidoro leguntur. Cum vero in Dionysii codice inventi fuerint inter hujus synodi canones, excludi nequeunt: ac propterea vel in Ferrandi ms. codice, ex quo horum canonum seriem colligimus, fuerunt omissi, eo quod particulares causas Cresconii Villaregiensis et Ecclesiae Hipponensium Diaretorum respicerent, vel quia cum undecimo, aut duodecimo, aut decimo tertio canone conjuncti, unum conficiebant. In restituenda vero hac synodo si Ferrandi series ac numeri retinendi credantur, iidem duo canones cum uno ex his tribus canonibus copulandi erunt, alias canonum numerus his duobus erit augendus.

[Col. 0110A] 31. Canon decimus tertius, citatus a Ferrando num. 136 tit. 13, est in Cod. Afr. c. 79, apud Isid. c. 12. Laudatur a S. Augustino in epist. 65, scripta ineunte anno 402, n. 2. Decimus quartus, a Ferrando laudatus num. 28 tit. 14, habetur c. 80 Codicis Afr. et in Isid. c. 13. Quintus decimus, apud Ferrandum num. 32 tit. 15, et in Synodo Bonifacii § 7, est in Cod. Afr. c. 81, in Isidoro vero desideratur. Canon decimus sextus legitur tantummodo apud Dionysium c. 82 Cod. Afr. Decimus septimus tum in Dionysio invenitur c. 83 Cod. Afr., tum in Isid. c. 14. Ferrandus num. 171 eum laudat tit. 17, et Synodus Bonifacii § 8. Decimus octavus in Dionysio habetur c. 84 [XCIV] Cod. Afr. et in Isid. c. 15. Decimus nonus et ultimus, cujus prima pars in Synodo Bonifacii separatim describitur tom. V Concil. col. 780, e, integer recitatur a Dionysio c. 85. Cod. Afric. eique subscriptiones episcoporum subjiciuntur: deest autem in collectione Isid. Ita restituta est synodus Carthaginensis VI, sub Aurelio celebrata anno 401, idibus [Col. 0110B] Septembris.



§ 6. Milevitana synodus anni 402, apud Isidorum ex plurium synodorum canonibus compacta. Sincera et integra apud Dionysium legitur. De aliis synodis sub Aurelio ab octava ad decimam quintam.

32. Synodum Milevitanam anni 402, quam concilium Carthaginense Bonifacii appellat septimam sub Aurelio, et Isidori collectio, et Dionysius Exiguus praeferunt. Isidori vero collectio, etsi in prooemio consulatum designat anni 402, tres solos tamen hujus synodi canones exhibet. Cum autem nullas alias posteriores synodos Africanas producat nisi eam quae anno 419 habita fuit, quamque, licet unam, in duas distinguit, nimiram in Carthaginensem VI et VII; canones caeterarum synodorum quae celebratae fuerunt inter annos 402 et 419, Milevitano concilio insertos praefert: ac propterea hoc concilium apud Isidorum, et similiter in collectione Hispanica, ex [Col. 0110C] qua Isidorus Africanas synodos sumpsit, verius est collectio canonum quatuor synodorum, Milevitanae anni 402, ac trium Carthaginensium ann. 405, 407 et 418, quos canones inferius suae cuique synodo assignabilibus. Huic autem collectioni ut aptaretur praefatio synodi Milevitanae anni 402, quaedam a collectore in ejusdem praefationis fine adjecta fuerunt quae ad nullam synodum Africanam spectant. Cum porro in hoc praefationis additamento memorentur Pelagiani, et primi etiam canones adversus eosdem haereticos statuant; in chronicam notationem anni 402 errorem irrepsisse antiqui Conciliorum editores arbitrantes, Milevitanae synodi nomine decepti, putarunt hanc esse aliam synodum Milevitanam anni 416, ex qua Numidiae Patres ad Innocentium I de Pelagianis scripsere. Verum canones adversus Pelagianos inserti, editi fuere non in synodo Milevitana provinciali Numidiae, sed in Carthaginensi plenaria anni 448.

33. Vera et integra Milevitana synodus anni 402 [Col. 0110D] apud Dionysium legitur, exstatque in vulgato codice Ecclesiae Africanae qui ex Dionysio sumptus est. Canonum ordinem hic apponimus, qualem Ferrandus et Synodus Bonifacii in suis Africanis canonum Codicibus repererunt. Ferrandus num. 78 Concil. Milevit. tit. 2, laudat canonem 86 Codicis Africani; et num. 10 Concil. Milevit. tit. 4, respicit canonem 89 ejusdem Codicis Afr. Praefatio igitur hujus synodi, quae in codice Afr. praemittitur canoni 86, in Ferrandi codice erat tit. 1, et canon 86 erat tit. 2. Ita etiam in Synodo Bonifacii ex concilio septimo hi duo canones distinguuntur, ita ut in ejus quoque codice praefatio locum primi canonis obtinuerit. Si porro canon 8[.....] Codicis Africani apud Ferrandum erat tit. 4, duo canones 87 et 88 ejusdem Codicis Africani in unum canonem juncti, conficiebant tit. 3. Tandem canon 90 Cod Afr. hujus synodi ultimus in laudato Ferrandi exemplo erat tit. 5. Tres tantum canones juxtum [Col. 0111A] Ferrandi titulos 2, 4 et 5, apud Isidorum habentur can. 13, 14 et 15.

34. Octava synodus sub Aurelio est Carthaginensis anni 403. In causa Donatistarum tota versatur. A solo Dionysio conservata fuit. Legitur in cod. Afric. ejus prooemium cum duobus tantum canonibus in ea editis, qui ibidem describuntur c. 91 et 92.

35. Synodus nona est Carthaginensis anni 404. Eamdem Donatistarum controversiam respicit. Exstat in eodem Codice Africano c. 93. Laudari videtur in Synodo Bonifacii productis quibusdam verbis ex concilio nono. Cum vero idem sensus proferatur etiam in concilio Carthaginensi undecimo anni 407, verba autem in synodo Bonifacii producta (Vid. Cod. Afric.) verbis hujus concilii plane conveniant, non vero illis concilii noni; in Bonifacii Synodo errorem irrepsisse [XCV] in vocem nono satis credibile est. Forte numerales litterae XI, initio scriptae, librarii oscitantia in IX transiere.

36. Decima synodus Carthaginensis anni 405 solo [Col. 0111B] compendio a Dionysio digesta fuit c. 4 Codicis Africani. Quoniam, inquit, magis ea quae in tempore necessaria fuerunt, quam aliqua generalia, constituta sunt. Unus canon ad disciplinam pertinens laudatur in synodo Bonifacii ex concilio decimo, qui in Dionysii breviatione penultimo loco indicatur: Ut episcopi ad transmarina pergere non facile debeant. Cum ex Dionysiano compendio liqueat, per hoc tempus Donatistas ad unitatem coepisse redire, et in hanc rem aliquid ab eadem synodo fuisse constitutum; huic adjudicandum suspicamur eum canonem quem Ferrandus indicat num. 50 conc. Carth. tit. 2, cuique respondet canon 23 in Isidori collecti ne Milevitano concilio perperam attributus, qui ad aliquam Africanam synodum pertinet anteriorem anno 419. Cum post imperiales leges latas mensibus Februario et Martio anni 405, Donatistae ad Ecclesiae gremium passim reverterentur, probabilius quidem videtur in hac synodo habita x k l. Septembris conditum fuisse [Col. 0111C] hunc canonem quo Donatistarum poenitentium receptioni consulebatur. Dionysius cum alios canones quandoque omiserit, nihil mirum si in abbreviatione hujus synodi hunc canonem praeterivit. Unum porro monendum est, in laudato Isidori canone 23 haereticos generatim appellari, ubi in breviatione Ferrandi Donatistae nominantur. Hanc lectionis mutationem auctori ejus collectionis quam Isidorus recepit, tribuendam patebit ex simili mutatione quam in alios canones synodi anni 407 numero sequenti annotabimus.

37. Synodus undecima Carthaginensis anni 407 idibus Junii apud Dionysium integra est a can. 95 Codicis Africani ad can. 106. Ferrandus prima parte numeri 144 canonem hujus synodi in Codice Afric. descriptum c. 95 compendio exhibet: quae prima pars cum non legatur in concilio Antiocheno ibidem allegato, ad quod pertinet pars secunda; concilii Carthaginensis titulique notationem vel auctoris, vel librariorum potius oscitantia omissam supplere necesse [Col. 0111D] est sic: Concil. Carth. tit. 1. Idem Ferrandus num. 13, dum allegat Concil. Carthag. in basilica tit. 5, respicit procul dubio canonem 98 Codicis Africani, qui in ejus codice erat laudatae synodi tit. 5. Verba enim quibus ad institutionem novi episcopatus concilii plenarii et primatis auctoritatem requirit, in hoc tantum concilio et canone indicato reperire licebit. Duos alios hujus synodi canones memorat idem Ferrandus num. 163 tit. 7, qui in Codice Afr. est c. 102; et num. 43 tit. 9, qui in eodem Cod. Afr. est c. 104. Ex serie numerorum Ferrandi, apud quem canon 98 Codicis Afr. est tit. 5, et canon 102 est tit. 7, duo canones 100 et 101 laudati Codicis Afric. vel in Ferrandi exemplis fuerunt omissi, eo quod ad particulares causas spectarent, vel cum antecedenti aut subsequenti copulabantur. Simile quippiam contigisse vidimus etiam in synodo anni 401 idibus Septembris. Concilium Bonifacii tres hujus [Col. 0112A] synodi canones, nimirum c. 103, 104 et 105 Codicis Africani, eodem ordine laudat ex concilio undecimo. Postremam quoque partem canonis 106 totidem verbis recitat, tametsi in vulgatis errore aliquo tribuatur concilio nono. Confer quae diximus paulo ante num. 4. In Isidori collectione novem canones Milevitanae synodo tributi ad hoc concilium pertinent; sed ordine perturbato ac diversa partitione efferuntur. Nam canon 95 Codicis Afric. inter Milevitanos affertur apud Isidorum c. 9. In canone 16 Isidori comprehenditur secunda pars canonis 96 et totus canon 97 Codicis Africani. Canon 102 hujus Codicis exhibetur in Isid. c. 17, et canon 103 ita legitur apud Isidorum c. 12, ut explicatior sententia sit. Canon 104 est in Isid. c. 19, canon vero 105 recitatur c. 18. Tandem canon 106 partitur apud Isidorum in tres canones 10, 11 et 20, sed ita ut canone 20 praeferatur prima pars canonis 106, canone 11 altera, ultima vero canone 10. In canone undecimo Isidori, adversus haereticos scriptum legitur, cum in [Col. 0112B] can. 106 Codicis Africani habeatur adversus Donatistas. Hinc auctor collectionis ab Isidoro receptae aliquid ex ingenio mutasse aut explicasse cognoscitur.

38. Synodo Carthaginensi anni 408 XVI kal. Julias, ac alteri ejusdem anni III idus Octobris, quae ex caeterarum serie sunt synodi XII ac XIII [XCVI] sub Aurelio, duae tantum legationes ad imperatorem ascribuntur a Dionysio post canonem 106 Codicis Africani.

39. In Codice Afric. c. 107 memoratur synodus Carthaginensis XIV anni 409, XVI kal. Julias, quae Dionysio teste non plenaria, sed provincialis fuit. Unus canon ibidem recitatur, quem laudat Ferrandus num. 52 his verbis: Ut autem unus episcopus cognitionem sibi non vindicet, hoc in alio concilio Carthaginensi actum est. Ubi cum tituli numerum praeter morem suum nequaquam praeferat, id ea de causa videtur contigisse, quia hoc Carthaginense concilium [Col. 0112C] non plenarium, sed provinciale fuit. Similiter quoque nullum titulum ac numerum signa in allegandis aliquot synodis provinciae Byzacenae, quas identidem laudat. Hic ergo canon apud Ferrandum recte ascribendus est synodo anni 409.

40. Meram legationem ad imperatorem in synodo XV Carthaginensi anni 410 decreta refertur a Dionysio Exiguo post canonem 107 Codicis Africani.



§ 7. De synodo Carthaginensi XVI anni 416. Vindicatur ejus canon editus contra illam Pelagianorum sententiam, qua parvulis absque baptismo decedentibus tribuebant salutis et quietis locum extra regnum coelorum.

41. Synodus XVI Carthaginensis kalendis Maii anni 418, contra Pelagianam haeresim potissimum coacta, celebris est. Etsi vero aliquot ipsius canones ad eamdem haeresim spectant, plures tamen ecclesiasticam disciplinam respiciunt. Dionysius canones viginti eidem assignat a c. 108 Codicis Afric. usque [Col. 0112D] ad c. 127, in quibus praeter ejusdem Dionysii morem praefatio primo canoni ascribitur. Ferrandus quatuor ex his canonibus laudat. In Breviatione enim num. 190 allegat tit. 10, qui respondet canoni 117 Codicis Africani. Praeterea num. 191 citat tit. 11, qui in Cod. Afric. est c. 118. Cum porro num. 25 laudet tit. 12, qui in eodem Cod. Afric. est canon 120, duos canones ejusdem Codicis 118 et 119, de eadem re agentes, in unum copulatos invenisse intelligitur. Haec duorum canonum unio in Ferrandi codice confirmatur etiam ex num. 30, ubi notat ti. 18, qui in Cod. Afric. relatus canone 126, ex Dionysiana computatione est canon 19. In synodo Bonifacii canones 108 et 127 Codicis Africani, seu praefatio et canon ultimus hujus concilii, integri recitantur tom. V Concil. col. 777, ac dein compendio affertur canon 125 ex concilio sextodecimo.

42. Octo priores hujus concilii canones ad Pelagianos [Col. 0113A] pertinentes nec in Ferrando, nec in synodo Bonifacii indicantur. Uno autem canone auctiores separatim editi et inserti inveniuntur in collectione vetustissima canonum hoc tomo edenda cap. 13 cum hoc titulo: Concilium plenarium apud Carthaginem habitum contra Pelagium et Coelestium. Peculiaris praefatio, quae in hac collectione legitur, ex actis hujus synodi excerpta dignoscitur. Difficultatem ingeri canon de parvulis sine baptismo morientibus, qui in eidem collectione tertius censetur. Hunc non pauci in suspicionem adducunt, eo quod deest tum in Isidoro, tum in Dionysio, qui caeteros omnes canones contra Pelagianos editos exhibent. Illud praeterea majoris momenti accedit, quod in Capitulis de gratia Coelestini epistolae subjectis, quorum auctor S. Prosper probabilius videtur, dum tria hujus synodi capitula contra Pelagianos allegantur, tertium capitulum vocatur quod quartum esse deberet, si capitulum contra naturalem beatitudinem parvulorum sine baptismate decedentium in ejusdem synodi [Col. 0113B] exemplo locum habuisset. Qui vero hunc canonem vindicant, animadvertunt auctorem laudatae vetustissimae collectionis, cum a cap. 6 usque ad cap. 20 perrara documenta ediderit ad Pelagianorum causam spectantia, antiquiorem horum documentorum collectionem reperisse, quae Pelagianae controversiae tempore compacta videtur. Haec autem antiquitas quantum auctoritatis controverso canoni conciliet, nemo non videt. Accedit quod non unus auctor collectionis [XCVII] edendae invenit exemplum hujus synodi cum laudato canone, verum etiam Photius: quippe qui codice 53 suae Bibliothecae aliud simile exemplum ejusdem synodi laudans, eumdem canonem tertio loco pariter refert. Lectus liber, inquit, seu synodus adversus Pelagium et Coelestium Carthagine in magna ecclesia Fausti, etc.; productisque characteribus synodi anni 418, subdit: Damnat haec synodus eos qui asserunt Adamum mortalem esse conditum, non autem praevaricationis causa morte mulctatum. [Col. 0113C] Est primus canon. Sequitur: Similiter et eos qui recens natos infantes baptismo minime indigere dicerent, quod illos peccato originis ex Adamo non putarent obnoxios. Est canon secundus. Tertium vero designans addit: Eos quoque qui affirmarent medio quodam loco, paradisum inter et inferos, non baptizatos infantes beate vivere. Dein sex alia capita subnexa testatur in Pelagianos, ita ut exemplum quod habuit hujus synodi, novem capitula seu canones complecteretur, aeque ac in exemplo laudatae collectioni inserto legitur. Adde quod Photius leges imperiales ibidem postea commemorat, quae in eadem collectione pariter inveniuntur, adeo ut eamdem antiquiorem documentorum collectionem ad Pelagianam causam pertinentam prae oculis habuisse noscatur. Duo ergo distincta hujus synodi et caeterorum documentorum ad Pelagianos spectantium exempla, quorum alterum Graece redditum lectum est a Photio, alterum vero Latinum auctori nostrae collectionis praesto fuit, omnem fraudis suspicionem eliminant. [Col. 0113D] Non modicum praeterea vindiciarum pondus colligere licet ex Ferrando, qui sane codicibus Africanis usus, maximam auctoritatem conciliat. Etsi enim erre ejus non fuerit allegare canones adversus Pelagianos; cum tamen num. 190 titulum 10 ascribat ei canoni, qui capitulis contra Pelagianam haeresim editis primus subjicitur; non octo, sed novem canones ad eam haeresim pertinentes in suo codice praecessisse cognoscimus. Is quidem aliquando praefationes loco primi tituli recensuit. At id non accidit unquam, nisi cum praefationes aliquam interlocutionem aut aliquod decretum continent. Cum vero prooemium brevissimum hujus synodi solam notationem loci temporisque exhibeat, primi tituli vel canonis locum habere non potuit. Ferrandi itaque codex Africanus inter novem canones ad Pelagianos pertinentes illum etiam de parvulis sine baptismo decedentibus praeferebat, nec minus quam duo memorata exemplaria. [Col. 0114A] Haec autem tria testimonia sane pluris esse videntur quam ea argumenta quae pro omissione ejusdem canonis objecta aliquot exceptiones patiuntur.

43. Non multum laborandum est ob collectionem Isidori, quae integram hanc synodum non edidit, ejusque canones, non tamen omnes, Milevitanis accensuit. Quantum ad Dionysium, cum is nunquam praefationes synodorum Africae, etsi prolixis interlocutionibus propositas, inter canones numeris distinctos computaverit, ut pluribus animadvertit Quesnellus dissertation. 13, § 31, n. 5, in vulgatis vero numerus canonis affigatur uni brevissimo prooemio hujus synodi, quod nihil canone dignum continet; suspicio non levis exoritur canonem de quo agimus jam ab initio locum habuisse in ejus collectione, ac subinde fuisse expunctum, vel excidisse, cujus vacuus numerus, ut impleretur, prooemio affixus fuit. Auctori vero Capitulorum de Gratia illud reponi potest, in ejus codice canonem tertium ob materiei necessitudinem a secundo non fuisse distinctum. [Col. 0114B] Confer alias conjectationes apud Quesnellum loco laudato.

44. Illud saltem nemo inficiari poterit, diversa fuisse olim hujus synodi exemplaria: alia nimirum cum hoc canone, uti sane fuerunt illa duo quae Pholius et auctor collectionis huic tomo insertae adhibuerunt; alia vero eodem caruisse, quae, si ita malis, Dionysio et auctori Capitulorum de Gratia praesto fuere. In hac autem hypothesi illud unum dubitari potest, utrum alteris laudatus canon fuerit intrusus, an vero ab alteris exciderit. Inter haec praeter animadversa ex Africano Ferrandi Codice, Augustinus litem videtur dirimere. Is lib. II de Origine Animae c. 11, scribit: Novellos haereticos Pelagianos justissime conciliorum catholicorum et sedis apostolicae damnavit auctoritas, eo quod ausi fuerint non baptizatis parvulis dare quietis et salutis locum etiam praeter regnum coelorum. Etsi in aliis antecedentibus synodis proscripta fuit Pelagianorum doctrina qua parvulis non [Col. 0114C] baptizatis vitam aeternam [XCVIII] asserebant, ea tamen sententia qua locus salutis et quietis iisdem tribuebatur extra regnum coelorum, in nullo alio concilio catholicorum expresse proscripta invenitur nisi in concilio plenario kalendarum Maii anni 418, et fortassis etiam eam proscribendam iidem Patres Zosimo suggesserunt in antecedenti concilio Africano: idque cum ab eodem pontifice in tractoria fuerit approbatum, Augustinus praeter conciliorum catholicorum, sedis etiam apostolicae condemnationem laudavit. Sed hac de re satis.

45. Isidori collectio sexdecim canones hujus concilii inter Milevitanos retulit. Nam a c. 1 usque ad c. 8, exhibet canonem 109 Codicis Africani et sequentes usque ad can. 116. Dein c. 21 et 22 refert canones 120 et 125 ejusdem Codicis. Canone 24 jungit duos canones 121 et 122, et canone 25 alios duos ipsius Codicis canones, 123 et 124. Tandem canonibus 26 et 27 describit canones 126 et 127. Omittit autem, [Col. 0114D] praeter canonem de parvulis sine baptismate decedentibus, tres canones laudati Codicis Africani, 117, 118 et 119, qui Donatistarum causam respiciunt. Introductio quam praefigit, licet consules designet anni 402, indicat tamen numerum episcoporum CCXIV, qui competit synodo Africanae anni 418. Subscriptiones quoque trium episcoporum, in quibus Donatianus Teleptensis primae sedis secundo loco nominatur, ad synodum plenariam ejusdem anni 418 pertinent, cum Donatianus solum per haec tempora ad provinciae Byzacenae primatum pervenerit. Aurelius quidem et Donatianus inscripti inveniuntur in prooemio hujus synodi, quae refertur in collectione hoc tomo subjicienda, nec non apud Photium in Bibliotheca Cod. 53, Donatianique senis nomen inseritur canoni ultimo, qui est c. 127 in Codice Africano (Tom. II Conc col 1349. b).



§ 8. De celeberrima synodo Carthaginensi XVII anni. 419, in qua anteriora concilia lecta et inserta fuere. Isidorianae et Dionysianae collectionum defectus. Duae hujus synodi actiones, et quid in unaquaque actum sit. De gestis post hanc synodum ob exemplaria canonum Nicaenorum, et de exemplo versionis ab Attico Constantinopolitano missae in Africam. Authentica ejus subscriptio e mss. educta.
[Col. 0115A]

46. Decima septima synodus sub Aurelio est illa Carthaginensis omnium frequentissima anni 419 in qua Patres CCXVII ac tres apostolicae sedis legati, Faustinus, episcopus Potentinus, et Philippus atque Asellus Romanae Ecclesiae presbyteri interfuerunt. Hujus cogendae occasio fuit Apiarii Siccensis presbyteri causa, ob quam commonitorium Zosimi papae a legatis productum fuit. At praeter quaestionem ex hujus commonitorii lectione agitatam, aliquot canones in hac synodo editi, et praecedentium etiam conciliorum statuta repetita, confirmata ac gestis inserta [Col. 0115B] fuerunt, adeo ut pleraque istorum ex solis hujus synodi gestis ad nos pervenerint. Duo diversae originis fontes vulgo cogniti hanc synodum exhibent: Dionysius, seu vulgatus Codex canonum Ecclesiae Africanae, qui e Dionysii collectione sumptus fuit; et antiqua collectio synodorum Africae, quae ab Hispanicae collectionis auctore, et dein ab Isidoro suscepta, ac ex hujus collectione impressa, Isidori nomine circumfertur. Nos alium fontem nacti sumus in tribus pervetustis collectionibus Italicis, quarum una exstat in ms. Vat. Reginae 1997, altera in codd. Lucano 88 et Colbertino 784, tertia in mss. Vat. 1342 et Barberino 2888. Hae collectiones tres primos hujus synodi canones triginta tres, uti leguntur in Codice Africano, eodem modo dividunt in quadraginta, paresque variantes a vulgatis diversas suppeditant: quae duo peculiaria discrimina aliam hujus synodi originem astruunt. Christophorus Justellus in notis ad Codicem Ecclesiae Africanae duo alia mss. exemplaria [Col. 0115C] commemorat, Thuaneum et Bochardianum, quae etsi non describit, ex indiciis tamen quae producit, ad alteram ex laudatis Italicis collectionibus pertinere noscuntur. Immo codex, qui tunc erat Thuaneus, nunc est Colbertinus 784. Hujus synodi implexa notitia est, eo quod duo priores fontes plurimum differant. Isidori collectio, quae duas ejusdem [XCIX] synodi actiones in duo concilia dividit, nimirum in Carthaginense VI ac VII, non solum pauciora quam Dionysius praefert, verum etiam ea ipsa quae praefert, alio ordine aliaque ratione nonnunquam producit. Plures hinc atque hinc quaestiones exortae, quae maximam studiosis viris difficultatem facessunt. Nos, qui ex antea disputatis anteriorum synodorum canones constituimus, ac praeterea in laudatis Italicis collectionibus tertium fontem invenimus, aliquid afferemus, quo hujus quoque synodi notitia exploratior fiet.

47. Itaque post diem synodo praestitutam, dum exspectabantur aliquot provinciarum legati, quaedam [Col. 0115D] interim actitata et praeparata fuerunt. Forte tunc terminata est Apiarii causa, de qua Africani, Zosimo jam defuncto, ad Bonifacium ejus successorem scripsere. Restabat controversia de canonibus Sardicensibus, qui in Zosimi commonitorio Nicaenorum nomine fuerant allegati. Cum porro omnes convenissent, prima actio habita fuit VIII kal. Junias in secretario basilicae Fausti. Initio Aurelius ut Nicaeni concilii et praedecessorum suorum statuta legerentur postulavit. Id autem cum concilium approbasset, Daniel notarius recitavit: Nicaeni concilii fidei professio, vel statuta, ita se habent. Legit autem Nicaenum symbolum et canones; statimque subditur: Et cum diceret. Laudatae Italicae collectiones aliam originem praeseferentes aliquanto melius habent: Et cum recitaret. Antiquus [Col. 0116A] vero Africanorum canonum collector apud Isidorum: Et cum legisset. Hae formulae licet videantur differre, reipsa non discrepant. Nam et cum diceret, vel recitaret, idem est ac et cum legisset, vel recitasset, ut ex aliis sequentibus ejusdem synodi formulis quisque perspiciet. Sic enim post recitatum canonem ex commonitorio Zosimi additur: Et cum recitaret (pro recitasset) Alypius episcopus . . . dixit. Et similiter post pauca recitato alio canone subditur: Cumque recitaretur, Augustinus episcopus . . . dixit. Hinc porro Nicaenum concilium hoc loco recitatum liquet. Mox Faustinus apostolicae sedis legatus ex Zosimi commonitorio Nicaenorum titulo inscriptos produxit duos canones Sardicenses, qui inter Nicaenos ex Africanorum codice recitatos lecti non fuerant. Itaque [(a) 1Kb] disputatio de Nicaenis canonibus excitata est, quae aliquot interlocutionibus exponitur. Tum vero Aurelius Nicaenum concilium ex his exemplaribus quae Caecilianus in Africam attulerat, iterum recitari, et praedecessorum suorum etiam statuta, nec non quae [Col. 0116B] etiam nunc, id est in anteriori communi tractatu disposita fuerant, legi ac gestis inseri jussit: ex quibus intelligimus canones 33 inferius commemorandos ante hanc actionem ab episcopis communi tractatu praeparatos fuisse.

48. Dionysius et Isidori collectio statim subdunt: Daniel notarius Nicaeni concilii professionem fidei, vel ejus statuta recitavit in concilio Africano. Dein transcripto solo Nicaeno symbolo ex antiqua versione Africana, Dionysius hanc notationem profert: Statuta quoque Nicaeni concilii in 20 capitulis similiter recitata sunt, sicut in superioribus inveniuntur ascripta. Deinde quae in conciliis Africanis promulgata sunt, actis praesentibus inserta noscuntur. Et mox triginta tres primos canones subjicit. Haec notatio apud Isidorum non legitur, sicut nec canones triginta tres, qua de re postea redibit sermo. Eadem notatio deest etiam in ms. Vat. Palat. 577, qui primum Dionysianae collectionis fetum exhibet, ut explicabimus part. III, c. 1, [Col. 0116C] § 3, et similiter deest in aliis mss. Italicis collectionibus, quae hanc primam actionem continent. Omnes hi collectores diversi prae oculis habuerunt integra hujus synodi gesta, in quibus cum Nicaeno symbolo omnes ejusdem canones ex versione antiqua Africana hoc secundo loco erant inserti, ut Aurelius et caeteri Patres praeceperant. At transcriptionem eorum declinantes, notationes diversas, quae eodem recidunt, ex suo cujusque arbitrio apposuerunt, quae non actorum ipsius synodi, sed collectorum verba sunt. Melior vero videtur ea annotatio descripta in vetustissima omnium collectione ms. Vat. Reginae 1997, quae paragraphum Daniel notarius his verbis exprimit: Daniel notarius recitavit: Nicaeni concilii fidei professio, vel ejus statuta ita se habent, ut superius lectum est [C] tit. 21 (ubi titulo primo symbolum computatur), et ordine recitavit. Et cum recitaret, Aurelius episcopus dixit: Haec ita apud nos habentur exemplaria statutorum, quae tunc Patres nostri de concilio Nicaeno secum detulerunt, etc., qui est canon hujus plenariae [Col. 0116D] synodi primus (Tom. II Conc., col. 1260, d). Haec notatio indicat repetitam fuisse lectionem concilii Nicaeni, quod ante dilectum fuerat, ac post iteratam ejusmodi lectionem statim Aurelium sua interlocutione canones inchoasse. Caeterum notatio Dionysii, qua adduntur inserta quae in conciliis Africanis promulgata sunt, nihil repugnat. Id enim unum significat, plerosque canones triginta tres mox subjectos ex anterioribus conciliis sumptos ac repetitos fuisse. Interlocutio quidem Aurelii canone primo exposita, statutorum Nicaenorum lectionem immediate praecessisse demonstrat, ut patet ex illis: Haec ita apud nos habentur exemplaria, etc.; unde congruentius et clarius in memorato cod. Vat. Reginae, Dionysiana notatione omissa, legitur: Et oraine recitavit (Nicaena [Col. 0117A] statuta); et cum recitaret, Aurelius episcopus dixit: Haec ita apud nos, etc.

49. Aurelius praeter Nicaena statuta petierat ut recitarentur actisque insererentur et quae hic salubriter a nostris decessoribus . . . vel quae nunc a nobis ordinata sunt, eo scilicet communi tractatu, qui ante hanc actionem habitus fuerat (Ibidem, col. 1257, d). Duo hic canonum genera nominantur, alii praedecessorum Aurelii, qui repetendi et confirmandi erant; alii hujus concilii proprii, qui in anteriori tractatu parati fuerant. Hi porro in triginta tribus prioribus canonibus apud Dionysium continentur. Nam canon quintus, licet aliquibus verbis ab Aurelio propositus, ex duobus canonibus 10 et 13 synodi Carthaginensis sub Grato compactus agnoscitur. Canones vero 2, 3, 4 et 6, usque ad 13, sumpti sunt ex synodo sub Genethlio, ubi tamen sola episcoporum proponentium nomina fere mutantur. Porro canones a 14 usque ad 24 ex ipsius Aurelii concilio anni 397, aliis quandoque [Col. 0117B] verbis mutatis, derivati fuerunt. Canones tres sequentes eadem ratione excerpti ex concilio anni 401. Canon 28 repetitus ex concilio anni 418, cum parvo additamento in fine, de quo plenius diximus in Observationibus ad dissertat. 5 Quesnelli part. I, c. 6, n. 27. Quinque ultimi canones cum in nulla anteriori cognita synodo reperiantur, ii sunt hujus synodi proprii, qui nunc, id est in hac ipsa synodo, communi tractatu constituti fuerunt.

50. Isidori collectio hanc primam actionem referens sub titulo Concilii Carthaginensis VI, solas interlocutiones Patrum canonibus praemissas describit ac in decem capitula distribuit (Tom. III Conc., col. 443). His autem tria alia capitula adjicit, ut ex editione Merlini ac ex nostris mss. didicimus. Nam cap. 11 describitur Africanorum epistola ad Bonifacium; cap. 12 referuntur duae epistolae Attici Constantinopolitani et Cyrilli Alexandrini ad Africanos cum Nicaenis canonibus, quos Latine redditos a Philone et Evaristo Atticus in Africam miserat: et cap. 13 [Col. 0117C] Africanorum litterae leguntur ad Coelestinum pontificem. Haec vero tria capitula, etsi ad primam actionem reipsa non pertineant, idcirco tamen antecedentibus capitulis primae actionis propriis subnexa fuerunt, quia controversiae in ipsa actione discussae de canonibus Sardicensibus seu Nicaenis prosecutionem designant.

51. Cum porro haec Isidori collectio omittat laudatos canones triginta tres, iidemque etiam desint in concilio Africano, quod separatim a Dionysii collectione editum, omnia Africana concilia sub Aurelio continere videtur, iidem canones apud nonnullos in suspicionem venerunt (Ibid. col. 498). At auctorem collectionis ab Isidoro receptae hos canones habuisse et adhibuisse ex antea discussis manifestum est. Nam concilio Carthaginensi II sub Genethlio plures canones ex hac synodo anni 419 adeo evidenter inseruit, ut Aurelii, Alypii, aliorumque episcoporum nomina hujus synodi propria retinuerit, quae a germana [Col. 0117D] Genethlii synodo absunt. Similiter in concilio Carthaginensi III anni 397, aliquot canones retulit, non cum lectionibus ejusdem concilii propriis, sed cum illis quas invenit in synodo anni 419, quemadmodum patet inter caetera ex canone 47, de Scripturis canonicis. Vide supra § 3, n. 45. Tandem canonem 31 hujus synodi proprium descripsit inter canones concilii anni 397, c. 49. Ipsa igitur Isidori collectio hos canones recipit; et solum a synodo anni 419 [CI] perperam separatos aliorsum distraxit. Vulgatum vero concilium Africanum cum non aliud sit quam segmentum ex collectione Dionysii, contra ipsam Dionysii integram collectionem nihil movere potest. Qua in re observandum est, Dionysium quidem omnes Africanos canones una continuata numerorum serie descripsisse usque ad can. 138. Hanc seriem probat purus Dionysianus codex Vat. 5845, eamdemque confirmat etiam Graeca translatio ex [Col. 0118A] eodem Dionysio, quae Codex canonum Ecclesiae Africanae vulgo appellatur. At in posterioribus codicibus, qui Hadrianae collectionis nomine donantur, iidem Africani canones in duplicem numerorum seriem dispertiti inveniuntur. Prima series recenset canones triginta tres, posterior caeteros 105. Cresconius, qui unam Dionysii collectionem adhibuit, hanc bipartitam numerorum seriem in suo quoque codice reperit: ex quo ea divisio Hadriano anterior perspicitur. Qui vero ediderunt vulgatum concilium Africanum, priori serie omissa, secundam tantum exhibuere ex editione Moguntina anni 1525, in qua Dionysio-Hadriana collectio minus accurate, et alicubi etiam quantum ad hanc secundam seriem perturbate impressa fuit. Hinc igitur nihil praejudicii creari potest canonibus triginta tribus, quos idem Cresconius distincte allegat. Hos quoque praeter Dionysium luculentissime vindicant tres memoratae antiquissimae collectiones Italicae, quae cum ex diversa eorumdem canonum divisione in canones quadraginta, ac ex melioribus [Col. 0118B] lectionibus diversam et praestantiorem originem praeferant, eosdem canones inter documenta juris canonici veteris ex ipsis collectionibus imprimendos censuimus. Sed age jam synodi descriptionem prosequamur.

52. Post constitutos canones 33, recitata fuerunt gesta et canones anteriorum conciliorum sub Aurelio, quae scilicet celebrata fuerant ab anno 393 ad annum 418. Haec omnia actis erant inserta. At Dionysius, dum alios canones suo loco omisit, quia alibi erant repetiti; alios etiamsi nullibi ab eo productos, inconsiderate praeterivit, ut colligere est ex iis quae de singularum synodorum canonibus antea notavimus. Quaedam praeterea non iisdem verbis retulit, quibus in hujus synodi gestis erant descripta; sed compendio ea referens, lectores ad ipsa gesta remisit.

53. Secunda actio habita III kal. Junias in secretario basilicae Restitutae apud Dionysium incipit post [Col. 0118C] canonem 127 Codicis Africani. Sex canones continet (Tom. II Conc., col. 1349, c). Hos Isidori collectio adjudicat concilio Carthaginensi VII; cumque ex duobus canonibus quintum et sextum, seu 132 et 133 Codicis Afric. unum conficiat, hujus concilii canones apud ipsum Isidorum sunt quinque. Ferrandus, qui primae actionis canones nullibi laudat, non negligit istos actionis secundae. Hos propriis numeris ita designat, ac si in suo codice haec actio separata synodus esset. Prooemium hujus actionis loco primi tituli seu canonis in ejus codice recensitum liquet ex ipsius Breviatione num. 199, ubi tit. 2 canonem primum designat, qui in Cod. Afr. habetur c. 128, num. 196, tit. 3, citat secundum canonem in eodem Cod. Afr. descriptum c. 129, et similiter num. 197, titulus 4, respondet canoni 130 Cod. Afric. Dum vero num. 73 allegat titulo 2 canonem 132 Codicis Africani, error ex praemissa caeterorum serie in numero 2 manifestus est, ac emendandum tit. 6.

54. Addit Dionysius canone 134 Codicis Africani [Col. 0118D] epistolam Africanorum Patrum ad Bonifacium, quae altero post secundam actionem die exarata fuit (Tom. II Conc., col. 1356, b). Cum porro hac in epistola iidem Patres de sinceris Nicaenorum canonum exemplaribus inquirendis egerint, in hanc vero rem Innocentium presbyterum ad Cyrillum Alexandrinum, et Marcellum subdiaconum ad Atticum Constantinopolitanum direxerint, Dionysius c. 135 et 136 subjicit istorum episcoporum litteras, quibus ad Africanos Nicaenorum canonum exempla ex suae cujusque Ecclesiae scriniis educta et Latine reddita per eosdem legatos transmisere. Haec exemplaria VI kal. Decembris ejusdem anni 419 ad laudatum Bonifacium missa fuere. Sola versio a Philone et Evaristo Constantinopolitanis lucubrata superest. In primo Dionysii fetu, quem nacti sumus in ms. Vat. Palat. 577, et Nicaenum symbolum et canones hujus versionis describuntur. At idem Dionysius secundis curis, quae in ms. [Col. 0119A] Vat. 5845, et in vulgato Codice Ecclesiae Africanae exhibentur, praetermissis canonibus solum Nicaenum [CII] symbolum ejusdem interpretationis praebuit c. 137. Apud Isidorum vero leguntur soli canones quos in concilio Carthaginensi, uti appellat, sexto post Attici epistolam retulit: professio enim fidei Nicaenae, quam paulo ante ibidem dedit, non hujus versionis est, sed antiquae Africanae, de qua vide quae diximus cap. 2, § 1.

55. Tres antiquissimae Italicae collectiones, quas antea memoravimus, post Africanorum litteras ad Bonifacium pro laudatis Attici et Cyrilli epistolis ad Africanos hanc notationem praeferunt: Incipit epistola Attici episcopi Ecclesiae Constantinopolitanae ad Bonifacium urbis Romae episcopum, data cum exemplariis Nicaeni concilii de Graeco in Latino translatis a beatissimis Cyrillo et Attico episcopis Alexandrinae et Constantinopolitanae Ecclesiae, et directis per Innocentium presbyterum suum et Asellum (lege Marcellum) subdiaconum Ecclesiae Carthaginensis, ut superius recitatum [Col. 0119B] est. Fides Nicaeni concilii tum titulis 20. Epistola vero ita continetur: Atticus Episcopus Ecclesiae Constantinopolitanae sancto fratri Bonifacio urbis Romae episcopo salutem. Edidi canones sanctorum Patrum olographa manu et subscriptos a me. Amen. Dein formatarum scribendarum formula subjungitur, quae cap. 63 collectionis hoc tomo subjiciendae describitur. Atticus non ad Bonifacium, sed ad Africanos scripsit. Cum vero hi a Cyrillo et Attico Nicaena exemplaria sub astipulatione litterarum suarum postularint, ne falsam omnino credamus hanc notationem, quae cum in tot vetustissimis collectionibus legatur, antiquiorem profecto originem astruit, suspicamur ea Attici verba, quae Nicaenis canonibus immediate subnexa traduntur, Edidi canones sanctorum Patrum olographa manu et subscriptos a me, formulam quamdam fuisse ab ipso Attico canonibus subjectam, ut exempli eorumdem canonum ad Africanos transmissi firmaret: cui quispiam antiquus collector epistolae [Col. 0119C] formam indidit. In mss. Additionum Dionysii (quae a Baronio Cresconiana collectio appellantur), nec non in ipsa pervetusta collectione quae in mss. Barberino 2888 et Vat. 1342 haec Attici verba post synodum Carthaginensem anni 419 in epistolae formam exhibet, ut mox vidimus, eadem verba post Nicaenos canones alia ratione interlocutionem praeferente referuntur sic: Factum est apud Nicaeam metropolim Bythiniae a die XIV kal. Julias, quod tenuit usque in diem VIII kal. Septembris, Paulino et Juliano coss., qui est apud Graecos XIX dies mensis eorum Desii secundus Alexandri anno (lege secundum Alexandri annos) 636. Et alia manu: Atticus episcopus Ecclesiae Constantinopolitanae dixit: Edidi canones sanctorum Patrum olographa manu a me subscriptos. Amen. Dein formata subsequitur, quae in edenda collectione proferetur cap. 63. In hac autem diversa forma, qua Attici verba per interlocutionem producuntur, si deleas verbum dixit, autographa ejusdem subscriptio exhibebitur, qua Nicaenos [Col. 0119D] canones ab se transmissos firmavit. Atticus episcopus Ecclesiae Constantinopolitanae edidi canones sanctorum Patrum olographa manu, a me subscriptos. Amen. Similiter quidem in ms. cod. 55 capituli Veronensis Aurelii subscriptio subjecta Breviario canonum Hipponensium per interlocutionem proponitur sic. Aurelius episcopus Carthaginensium dixit: His placitis a nobis confirmatis . . . . subscripsi, et caeteri similiter: ubi dixit perperam intrusum fuit. Voces autem olographa manu, quas Atticus adhibuit, antiqua sunt formula qua aliquid propria manu scriptum vel subscriptum authenticumque significat. S. Hilarius fragmento 2: Exemplum epistolae, inquit, quam post venunti itionem Orientalium, Athanasium reum non esse in urbe Roma OLOGRAPHA MANU Valens perscripsit, et Ursatius subscripsit. Antiquus auctor commentarii in epist. ad Galatas inter S. Ambrosii opera cap. 6: Ubi enim OLOGRAPHA MANUS est, falsum dici non potest. Julius papa I contra Arianos in epistola ad Orientales [Col. 0120A] apud S. Athanasium memorat Ischyrae , scriptum ipsius manu authenticum (Athan. Apolog. 2). Subscriptio igitur Attici originalis illis ejus verbis exprimitur, cui subjecta fuit formata, de qua plura dicentur in cap. 63 collectionis edendae; ubi etiam videbimus post ipsam formatam appositam fuisse clausulam Expliciunt canones, quae verba confirmant, tum Attici subscriptionem, tum formatam versioni canonum Nicaenorum ab eodem Attico ad Africanos missae fuisse subjectas, ut ejusdem versionis [CIII] probarent. Cum vero hujus versionis exemplar hac, ut videtur, Attici subscriptione et formata munitum, ad Bonifacium missum fuerit ab Africanis per Innocentium presbyterum et Marcellum subdiaconum una cum litteris ejusdem Attici et S. Cyrilli, antiquus laudatae annotationis auctor omissis Attici et Cyrilli litteris et indicatis tantum canonibus ex Attici subscriptione epistolam proprio arbitrio conflavit, cui praefixit rubricam, in qua titulum in mss. Africanis ante veras Attici et Cyrilli epistolas [Col. 0120B] exhibitum suae epistolae aptaturus, multa erronee traduxit. Verus autem titulus in collectionibus Hispanica et Isidoriana his verbis exprimitur: Incipiunt rescripta ad concilium Africanum Cyrilli Alexandrini episcopi (codex Scorialensis optime addit et Attici Constantinopolitani episcopi), ubi authentica concilii Nicaeni translata de Graeco per Innocentium presbyterum transmiserunt, quae etiam epistolae cum eodem concilio Nicaeno per memoratum presbyterum Innocentium et Marcellum subdiaconum Ecclesiae Carthaginensis, S. Bonifacio episcopo Ecclesiae Romanae sub die VI kal. Decembris sunt directae (Tom. II Conc., col. 1362, not. 2). Eadem etiam Dionysius refert c. 135 Codicis Africani. Sicuti hunc titulum procul dubio in mss. hujus synodi invenit vetus ille auctor, qui eum in memorata annotatione suo modo transversum egit; ita illam subscriptionem Attici, cui epistolae formam perperam indidit, in iisdem codicibus reperisse dubitari non potest.

[Col. 0120C] 56. Post epistolas Cyrilli et Attici, ac post Nicaenum symbolum laudatae versionis Philonis et Evaristi, Dionysius, can. 138 Codicis Africani retulit aliam Africanorum epistolam ad Coelestinum, quippe quae ad eamdem controversiam in synodo anni 419 agitatam pertinet. Eadem de causa haec pariter epistola addita legitur apud Isidorum in fine concilii Carthaginensis VI. Cum vero hae litterae ad aliam posteriorem, seu, ut videbimus, synodum XX spectent, de ea paragrapho sequenti redibit sermo.



§ 9. De synodis Carthaginensibus XVIII, XIX et XX, sub Aurelio. De synodo Hipponiregiensi anni 427. Aliae synodi provinciae Byzacenae laudatae a Ferrando. Integer codex canonum Africanae Ecclesiae quid continere deberet. Observationes in vulgatum Codicem canonum Ecclesiae Africanae.

57. Decima octava synodus Carthaginensis sub Aurelio anno 421 celebrata est idibus Junii. Hanc [Col. 0120D] invenimus in uno ms. 55 capituli Veronensis, ex quo inter documenta juris canonici veteris prodibit. Ex prooemio discimus, necessitate aliqua, quae cujusmodi fuerit non explicatur, concilii solemnitatem per biennium cessasse, et statuta praecedentium conciliorum fuisse relecta, praesentis concilii paginis inserenda. Hinc quoque mos confirmatur Africanae Ecclesiae repetendi anteriora decreta. In manuscripto autem nullum ex anterioribus decretis insertum exhibetur. Solum subjiciuntur canones decem in eadem synodo constituti, qui tamen ex synodo praecedentis anni 419 repetiti fuere, excepto solo quarto canone, qui hujus synodi proprius videtur. Confer annotationes quas eidem synodo subjiciemus.

58. Decimam nonam synodum sub Aurelio laudat concilium Carthaginense anni 525, ejusque canonem recitat. Ferrandus (Tom. V Conc., col. 781) eumdem canonem allegat num. 34. tit. 3. Nullam aliam hujus synodi notitiam habemus. Quantum ad tempus, ea [Col. 0121A] collocanda videtur post annum 421, quo synodus XVIII habita fuit, et ante annum 425, quo synodus XX celebrata est. Ferrandus num. 47 canonem recolit praecipientem, ut episcopi rem Ecclesiae sine primatis consilio non vendant, citatque concil. Carthag. tit. 5, concil. Hippon. tit. 9. Cum hic canon non inveniatur inter Hipponenses anni 393, ac titulo 9 Hipponensis Breviarii alius canon recenseatur, ultima allegatione indicatur, ut paulo post annotabimus, concilium Hipponense anni 427. Anterior vero allegatio concil. Carthag. tit. 5. indicans anterius concilium Carthaginense, congrueret quidem concilio XVIII, in quo idem sane canon primatis expresso nomine legitur. Sed cum Ferrandus citet tit. 5, in synodo autem XVIII hic canon producatur tit. 9, nisi librariorum error in numero 5 lateat, alia Carthaginensis synodus [CIV] innuitur, qua idem canon titulo 5 repetitus fuit. Is ergo synodo Carthaginensi XIX vel XX ascribendus est. Idem Ferrandus num. 53 alium canonem afferens, [Col. 0121B] quo constitutum fuit, ut nullus episcopus, vel presbyter, vel diaconus excommunicatus communicet, laudat concil. Carth. tit. 8 vel, ut Corbeiensis codex habet, tit. 9. Hic canon legitur quidem in conciliis Carthaginensibus XVII anni 419, et XVIII anni 421; at non tit. 8 vel 9, sed in altero tit. 29, in altero vero tit. 1. Igitur tit. 8 vel 9 repetitus credi debet in alterutra synodo XIX vel XX, ex quarum altera illum Ferrandus allegarit.

59. Synodi Carthaginensis vigesimae unum canonem compendio recitat concilium sub Bonifacio: Ut nullus ad transmarina audeat appellare. Dum Ferrandus num. 143 alium canonem, Ut bis in anno per singulas provincias concilia fiant, citat concil. Carth. tit. 3, hanc synodum XX respicere credimus. Hoc enim decretum in synodis anterioribus usque ad decimam octavam omnino non exstat. Synodo vero XIX alius canon ab eodem Ferrando assignatur num. 84 titulo 3. Sola ergo synodus XX, quae desideratur, hunc canonem tit. 3 recipere potuit. Cum porro ex [Col. 0121C] canone quem abbreviatum retulit Synodus Bonifacii, in hoc concilio XX actum fuerit de appellationibus ad transmarina, satis verisimile est ab eodem concilio scriptam fuisse etiam ep stolam ad Coelestinum papam, in qua de appellatione quidem ad transmarina disputatio est: ac propterea haec vigesima synodus Carthaginensis habita fuit anno 425 vel 426, quo eam epistolam ad Coelestinum missam eruditi ostendunt. Vide inter caeteros P. Constantium tom. I Epistolarum Bom. pontif. col. 1058, not. 6.

60. Ferrandus numeris 34, 35, 38, 47, 54, 95 et 198, aliquot titulos seu canones synodo Hipponiregiensi tribuit, qui non leguntur inter canones concilii Hipponensis anni 393 nec in istorum Breviario. Alia igitur synodus Hipponensis quae deest admittenda est. Hanc posteriorem fuisse anno 421 idem Ferrandus satis indicat, cum num. 47 prius citet concil. Carth. tit. 5, qui titulus (ut vidimus n. 2) competit concilio XIX habito post annum 421, dein vero subjiciat [Col. 0121D] concil. Hippon. tit. 9, quod ex ipso ordine posterius esse debet concilio Carthaginensi XIX. Enimvero P. Harduinus duos codices memorat, alterum Petri Pithoei, alterum collegii Parisiensis Societatis Jesu; qui postremus codex epitomen canonum continens, maximi faciendus est, cum nec ex Dionysio, nec ex alia nobis cognita collectione, sed ex iisdem Africanis fontibus, ex quibus Ferrandus notitias synodorum Africae receperit, ut patet ex annotatis § 5, n. 4. In his autem duobus codicibus Hipponense concilium innuitur celebratum anno 427. Sic enim ibidem legitur: Pierio et Ardabure coss. VIII kal. Octobris in basilica Leontina, placuit universo concilio, etc. (Tom. II Conc., col. 1275 not. 4), ubi Hipponensis basilica, quae appellabatur Leontina, designatur. Cum autem anno 427, quo Pierius et Ardabures consulatum gerebant, adhuc in vivis esset Aurelius, haec profecto synodus inter celebratas sub Aurelio referri debet, quae vigesima prima inscribi posse videtur. [Col. 0122A] Duo hujus synodi canones a Ferrando allegati num. 54 et 198 ex laudatis codicibus ab Harduino indicantur, eosque repetitos monet ex concilio Carthaginensi anni 419, can. 29 et 30 Codicis Africani. Nos vero omnes ejusdem synodi canones a Ferrando laudatos reperimus in alio concilio Carthaginensi anni 421, quod hoc tomo prodibit in lucem. Nam canon a Ferrando allegatus num. 54, tit. 3, qui etiam in Harduini codicibus concilio Hipponensi tribuitur, in synodo anni 421 est canon primus. Duo canones a Ferrando assignantur tit. 5, alter num. 34, alter num. 198. Error in numerum alterius irrepsit. Credimus vero in numero 198 corrigendum tit. 4, canon enim hoc numero indicatus congrue subsequitur canonem praecedentem signatum tit. 3, cui sane subjicitur tum in Codice Africano c. 30, tum in synodo anni 421 canone secundo. Porro titulus 5, apud Ferrandum allegatus num. 34, est in sola synodo anni 421 canone quarto. Alius canon, quem Hipponiregiensi synodo adjudicat Ferrandus num. 35, tit. 8, [Col. 0122B] habetur in Codice Africano c. 32, et in Concilio anni 421 canone quinto. Canonem nonum Hipponiregiensem, qui in Cod. Afric. legitur c. 33, in tres numeros partitur Ferrandus: num. 95, ubi primam partem laudat; num. 47, [CV] ubi secundam; et num. 38, ubi partem tertiam exprimit. Hic canon in synodo anni 421 duos canones 9 et 10 conficit: ubi animadvertendum est particulam illam a Ferrando indicatam num. 47, Ut episcopi rem Ecclesiae sine primatis consilio non vendant, in concilio anni 419 c. 33 Codicis Africani his verbis efferri: Episcopis non licet vendere praedia Ecclesiae, ignorante concilio vel presbyteris suis in quibus primatis nomen non apparet. Hoc vero nomen in repetendo eodem canone anno 421 vocibus presbyteris suis substitutum fuit, ut ex concilio hujus anni a nobis edendo patebit c. 9. Idem decretum similiter renovatum fuit in alia synodo Carthaginensi XIX vel XX, tit. 5, ac in Hipponiregiensi tit. 9, utramque enim synodum Ferrandus laudat eodem numero 47.

[Col. 0122C] 61. Idem Ferrandus octo alias synodos allegat provinciae Byzacenae: Suffetulensem num. 2, Thusdritanam num. 76 et 77, Juncensem num. 26, Macrianensem num. 11 et 23, Septimunicensem num. 11, 56, 76, 139, 212 et 215; Thenitanam num. 61, 76 et 194; Marazanensem seu Maradianensem num. 44, 76, 127 et 220; et Zellensem vel Tiellensem num. 3, 4, 6, 16, 65, 68, 130, 138, 174 et 218. Provinciales synodi omnes videntur. Id sane de Marazanensi evidens est. Hujus enim canon num. 220 allegatus unam Byzacenam provinciam respicit. Illud peculiari observatione dignum est, Ferrandum in his synodis indicandis numerum titulorum seu canonum nunquam designasse. Id autem ipsi in more fuisse videtur, quoties Africanae synodi non plenariae, sed provinciales essent, uti animadvertimus accidisse etiam synodo provinciali Carthaginensi anni 409. Quae animadversio plane confirmat caeteras synodos Africanas, etiam Milevitanam et Hipponiregiensem anni [Col. 0122D] 427, quas cum titulorum numeris Ferrandus laudat, plenarias fuisse. Haec autem concilia Byzacena repetunt identidem eumdem canonem more Africano, ut praesertim liquet ex Ferrandi numero 76, ubi idem decretum quatuor synodis Byzacenis tribuitur. Cum ab eodem Ferrando allegatur synodus Zellensis vel Tiellensis, quae ab aliis Tellensis seu Teleptensis vocatur, fere additur ex Siricii epistola, eo quod canones spectent ad duas epistolas hujus pontificis, quae in eadem synodo lectae ac gestis insertae fuerunt. Hujus concilii Zellensis pars nobis conservata in collectionibus Gallicanis, unam tantum Siricii epistolam exhibet. Quae vero praeterea Ferrandus ex eadem synodo vel ex altera Siricii epistola commemorat, recensebimus in Observationibus ad Quesnelli dissertationem 15, de synodo Teleptensi. ex praefatione huic synodo praefixa ipsius tempus liquet, nimirum annus 418. Num vero ad idem circiter tempus aliae memoratae synodi Byzacenae pertineant, [Col. 0123A] an vero, ut alii opinantur, ad posteriorem aetatem referendae sint, cum nihil ex ipsis supersit nisi quidam canones a Ferrando memorati (T. III Concil., col. 461), quos diligenter collegit Baluzius, definiri nequit. Cum post Vandalorum irruptionem Africa nimium vexata fuerit, tanta Byzacenarum synodorum frequentia, quae pacificum tempus efflagitat, aevo anteriori tribuenda videtur. Quod si adhuc sub Vandalis synodus Carthaginensis anni 525 celebrata fuit, praefatio ejusdem synodi satis indicat, antiquam rediisse conciliorum consuetudinem reparata libertate, quam Hilderico referunt Victor Tunonensis in Chronico, et auctor Vitae S. Fulgentii cap. 28. In eadem praefatione quidam episcopus cujus nomen desideratur, Bonifacium antistitem Carthaginensem his verbis alloquitur: Imple, quaesumus, diligenter ministerii tui partes, ut Ecclesiae Africanae generalis utilitas sanctorumque canonum vigor iterum reflorescat: et quod beatissimae memoriae Aurelius hujus urbis antistes instituit, [Col. 0123B] tua nunc beatitudo restituat. Te enim Dominus ei constituit successorem honoris, libertatis et pacis. Haec profecto innuunt jam inde ab Aurelii morte cogendarum synodorum facultatem desiisse; ac propterea laudatae synodi Byzacenae Aurelii tempore celebratae videntur. Synodum quidem Thusdritanam ante Zellensem anni 418 coactam fuisse indicant illa Vincentii et Fortunatiani in prooemio synodi Zellensis: Etiam cum Thusdrum fuissemus, sicut mecum recolit memorialis auditio vestra, et epistolas sanctae memoriae Siricii sedis apostolicae episcopi dederamus recitandas, etc., quae concilium Thusdri paulo ante celebratum significant. Mirum videri potest, tot Byzacenae provinciae synodos a Ferrando laudari, nihil vero eum indicare de [CVI] conciliis quae in aliis Africae provinciis, ac praesertim in Numidia, Augustini, Alypii, ac Possidii zelo coacta fuisse dubitare non licet. Id autem eo referendum credimus, quia in perturbationibus Vandalicis, quibus tota Africa depopulata fuit, perierunt vel fuerunt dispersi synodici caeterarum [Col. 0123C] provinciarum codices, soliusque Byzacenae provinciae synodi in Ferrandi manus venere.

62. Ex hactenus disputatis patet quinam canones et quae concilia continerentur in Codice, seu in his codicibus canonum Ecclesiae Africanae qui sexto saeculo Ferrando Carthaginensis Ecclesiae diacono, ac in Synodo Bonifacii anni 525 usui fuere. Praeter duplicem versionem synodi Nicaenae, aliam nimirum antiquissimam a Caeciliano, aliam recentiorem ab Attico Constantinopolitano acceptam, complectebantur etiam synodos Grati atque Genethlii, integrum concilium Hipponense anni 393, ex quo duo integri canones in Bonifacii Synodo recitantur; praeterea viginti alias synodos sub Aurelio, aliam Hipponensem anni 427, et nonnullas etiam provinciae Byzacenae. Integer Codex canonum Ecclesiae Africanae has omnes synodos complecti deberet. Quae ex Africanis canonibus dedit Dionysius Exiguus, sumpta fuerunt ex synodo XVII, sub Aurelio celebrata anno 419, in [Col. 0123D] qua anteriores ipsius synodi cum suis gestis repetitae et insertae fuere a concilio Hipponensi anni 393, usque ad XVI, anni 418. At praeterquam quod omissa fuerunt concilia anteriora Aurelio, posteriora vero nondum celebrata referri non poterant; Dionysius in recensendis iis ipsis synodis, quae gestis concilii anni 419 erant insertae, etsi plurima descripsit integra, repetitionem tamen canonum Africanis familiarem vitaturus, aliquot canones semel propositos, alibi ubi erant repetiti, praeterivit, alios quandoque inconsiderate transiliit, quaedam compendio retulit, in aliis ad gesta lectores remisit, ut ex antea annotatis manifestum est, fuseque etiam animadvertit P. Coustantius in praefatione ad tom. I Epistolarum Romanorum pontificum pag. XCIV et seqq. Hoc vero Dionysii opus Graece redditum fuit et in Graecas collectiones traductum aliquanto ante synodum Trullanam habitam anno 692, quae c. 2 inter Graeci codicis canones Carthaginenses recenset.

[Col. 0124A] 63. Haec autem idcirco notanda censuimus, ut palam fiat quam perperam huic Graecae Africanorum canonum interpretationi Christophorus Justellus generalem titulum praefixerit: Codex canonum Ecclesiae Africanae, cum ne omnia quidem gesta inserta concilio Carthaginensi anni 419 exacte contineat. Ille quidem Graecam versionem ex collectione Graeca canonum a Tilio edita excerpsit, ac ex codicibus Regio et Palatino variantes lectiones adjecit, uti testatur in notis pag. 418. Textum vero Latinum sumpsit ex ipsa collectione Dionysii, quae in codice Nicolai Fabri continebatur, variantesque addidit ex duobus aliis mss. Thuaneo et Bochardiano, qui primos canones triginta tres synodi Carthaginensis anni 419 in quadraginta titulos distributos exhibebant. Titulum vero Codex canonum Ecclesiae Africanae, nec Graeca versio, nec isti aut ulli alii Latini codices praeferebant. Nam in collectione Graeca haec inscriptio legitur: : Canones ducentorum et [Col. 0124B] XVII sanctorum et beatorum Patrum qui Carthagine congregati sunt. In Latino vero Dionysii textu apud ipsum Justellum: Synodus apud Carthaginem Africanorum, quae constituit canones 138. Idem Dionysius in epistola nuncupatoria ad Stephanum episcopum Salonitanum, non Codicem canonum, sed Statuta concilii Africani se daturum recepit. Haec ad illustrandos canones et concilia Africae uberius disputanda fuere.



[CVII] CAPUT IV. De collectione canonum vetustissima omnium detecta in ms. Vaticano Reginae 1997. De synodis sub. Symmacho celebratis. Tempus figitur synodi Palmaris. Duae epistolae formatae ex eodem codice editae.

1. Nunc disputaturi de collectionibus quae vel sunt antiquiores collectione Dionysii, vel ex fontibus a Dionysio diversis prodeunt, illud praemonemus, nonnullas quidem Dionysii particulas in quibusdam collectionibus [Col. 0124C] hac secunda parte afferendis inveniri. Cum vero totus ipsarum collectionum et documentorum quae in eis continentur complexus ex aliis non Dionysianis fontibus dimanet, eas Dionysii particulas non ab auctoribus earumdem collectionum inditas, sed posteriori manu plerumque insertas putamus. Posteriores enim librarii vetustum codicem exscribentes, aliqua ex arbitrio quandoque mutare, addere ac in erere non dubitarunt, quae collectori tribuenda non sunt. Additamentorum quidem indicia in nostris collectionibus non desunt. Alia enim initio, alia sub finem afficta inveniuntur. Quaedam etiam lectiones in versionibus Graecorum canonum ex Dionysiana sumptae, intrusae sunt interpretationi ex Gr. Priscae, quam collectionis auctor ab initio descripserat. Collectionum origo non ex his insertis et addititiis particulis, sed ex documentorum ratione, ordine, atque complexu dijudicanda est: nec dubitare licebit quin collectiones quae ex ipso complexu cum Dionysiana [Col. 0124D] non conveniunt, aliam a Dionysio originem habeant. Hujus quidem diversae originis in collectionibus hac secunda parte recensendis aperta argumenta suppetunt. Versiones Graecorum canonum a Dionysiana discrepant. Non pauca documenta in eisdem leguntur quae in Dionysio desiderantur. Ea ipsa quae Dionysianae collectioni communia sunt, non solum in illis alio ordine, alia divisione, aliisque titulis atque annotationibus, verum etiam aliis et nonnunquam melioribus lectionibus proferuntur. Quaedam particulae a Dionysio omissae nobis in iisdem conservatae fuerunt, aliaque non pauca in ipsarum descriptione a nobis indicabuntur, quae non tam earum collectionum discrimen a Dionysiana, quam praestantiam commendabunt. Has porro collectiones in duas classes distinguimus. Aliae enim generales sunt, canonesque conciliorum ac decretales Romanorum pontificum simul complectuntur; aliae vero solas decretales ad certam fere causam pertinentes exhibent.

[Col. 0125A] 2. Inter primi generis collectiones omnium vetustissimam deteximus in ms. Vat. Reginae 1997, recentiora enim ipsius documenta sunt tres synodi sub Symmacho. Cum porro post primam synodum ejusdem pontificis celebratam anno 499 subjiciatur catalogus Romanorum praesulum, in eadem synodo desiisse videtur primaeva collectio: eaque fociassis digesta fuit antequam haberentur duae aliae ejusdem Pontificis synodi, quae praefixo Romanorum antistitum catalogo desinente in Hormisda Symmachi successore, posteriori additamento accessere. Codex quadratae fere est formae, ac singulae paginae in dus columnas distinctae. Character est antiquus celer, quem Langobardicum vulgo appellant. Quaedam additamenta idem codex subinde recepit, quorum alia pauca expressa sunt eodem antiquo charactere, alia vero recentiori, sed veteri, ut ex sequentibus constabit. Hujus collectionis praestantiam ipsa monumenta demonstrant. In primaeva enim collectione, nibil supposititium deprehenditur. Quaedam praeterea aliunde [Col. 0125B] ignota documenta in hac una collectione conservata fuere. Synodi Graecae sunt ex prisca versione. Sola Nicaena interpretationem praefert peculiarem, quam inter ineditas versiones hoc tomo edemus. Sardicenses canones cum Nicaenis continua numerorum serie copulantur, ac Nicaenorum nomine inscripti exhibentur. Alia peculiaria suo loco notabuntur. Italicam vero esse hanc collectionem ex eo colligimus, quia jam inde a decimo saeculo hic codex, qui postea transiit in bibliothecam S. Silvestri de Nonantula, pertinuit ad ecclesiam Theatinam, ut indicat epistola formata Theatini episcopi, quam [CVIII] recentiori charactere in prima pagina codicis descriptam, in fine hujus capitis appendemus.

3. Initium hujus collectionis sumitur a canonibus Ancyrensibus, Neocaesariensibus, Gangrensibus, et Antiochenis versionis Priscae, quibus singulis tabula capitulorum praemittitur. Nihil deesse initio palam fit ex quod primaevues character inchoet pag. 1 tergo [Col. 0125C] hoc titulo: In nomine Domini. Incipit tituli canonum Ancyrensium. Hac praestantissima collectione utiliter usi sumus in edenda versione Prisca. Post canones Antiochenos describuntur Responsa et constitutiones quae apud Carthaginem acta sunt. Est synodus Carthaginensis anni 419, habita VIII kal. Junias, distincta in canones 40, quos dabimus inter documenta juris canonici veteris n. 1. Subduntur Africanorum litterae ad Bonifacium cum hac epigraphe: Incipit epistula ab omne concilium suprascriptum a Bonifacio urbis Romae episcopo (leg. ab omni concilio suprascripto ad Bonifacium urbis Romae episcopum) rescripta, et cum gestis quae, ibidem aput Carthaginem confecta, per Faustinum episcopum et Philippum et Asellum presbyterum directa (Tom. II Conc. col. 1356, c). Incipit autem epistola Quoniam Domino placuit, etc., uti legitur in Codice Africano c. 134. Sequitur Epistula Attici episcopi Ecclesiae Constantinopolitanae ad Bonifacium, etc., cum formatarum formula, de quibus plura diximus cap. 3, § 8, n. 9. Tum epistola [Col. 0125D] Aurelii et aliorum Afrorum ad Coelestinum: Optaremus, siquidem admodum sanctitas tua de adventu Apiarii, etc. Vide Cod. Afric. cap. 138. Subjiciuntur canones Chalcedonenses, et dein Constantinopolitani ex Prisca versione, de quibus confer editionem nostram ejusdem versionis. Canones conciliorum claudunt Nicaeni et Sardicenses cum Nicaenis juncti, eodemque Nicaenorum titulo inscripti: qui omnes dividuntur in canones 46. Interpretatio Nicaenorum non est, ut in caeteris Graecis canonibus, Prisca, sed alia vetustissima hactenus ignota, quam ex hoc codice post Priscam edemus. Vid admonitionem eidem praefixam, ubi quae in ea versione sunt maxime observanda annotabimus. Cum noster collector praeter Nicaenos, quos ex peculiari antiquissima et, ut videtur, Italica interpretatione recepit, in aliis Graecis canonibus Prisca versione usus sit, Laodicenos canones idcirco omisil, quia eos in eadem versione [Col. 0126A] nequaquam invenit. Lege supra cap. 2, § 3, n. 17.

4. Quantum ad constituta Romanorum pontificum, quae canonibus subnectuntur, primo describitur epistola Siricii ad Hierium Tarraconensem, quae in collectione hoc tomo impressa profertur cap. 29; tum epistola Leonis ad Rusticum Narbonensem cum hujus inquisitionibus, quae apud Dionysium desiderantur. Est in nostra editione epistola 167. Alia ejusdem pontificis ad Africanos editionis decurtatae, nobis epist. 12, tom. 1, col. 669. Alia ad Flavianum nobis epist. 28. Item ad Torribium epist. 15. Item ad Siculos epist. 16. Item ad Nicetam epist. 159. Dein Innocentii I epistola ad Victorium Rothomagensem, in nostra collectione cap. 24, Coelestini ad episcopos per Viennensem et Narbonensem provincias constitutos, ibidem cap. 35: Statuta S. Gelasii episcopi ad episcopos per universas provincias constitutos, ibidem cap. 58: Gesta de nomine Acacii. Incipiunt: In causa fidei christianae, cui al exordio sui nunquam defuisse probantur inimici, etc. Est plenior historia, quam ex [Col. 0126B] Virdunensi codice edidit Sirmondus, et ex eo legitur tom. V Conciliorum Venetae editionis col. 173; brevior autem invenitur in nostra collectione cap. 43, in quod vide annot. 1. Inseritur epistola Hieronymi ad Evangellum presbyterum: Legimus in Esaia, etc., uti habetur tom. I Operum S. Hieronymi editionis Veron. epist. 146 al. 85. Subduntur epistolae Innocentii ad Exsuperium Tolosanum episcopum in nostra collectione cap. 21, ejusdem ad Rufum et caeteros episcopos Macedones, ibidem cap. 22. Zosimi ad Esychium episcopum Salonitanum, ibidem cap. 32. Coelestini ad episcopos Apuliae et Calabriae, ibi cap. 36. Bonifacii ad Honorium Augustum, Ecclesiae meae, cui Deus noster, etc., uti tom. III. Concil. col. 434. Rescriptum Honorii ad eumdem pontificem, Scripta beatitudinis tuae, etc., ibidem col. 436. Glycerii imperatoris lex Novellis addenda, et edictum Himelconis praefecti praetorio contra simoniacos, quae publici juris faciemus inter documenta juris canonici veteris [Col. 0126C] num. 6. Epistola Leonis papae ad episcopum Aquileiensem, nobis epist. 1; ejusdem ad [CIX] Septimum episcopum, in nostra editione epist. 2. Concilium I Romanum sub Symmacho anni 499. Incipit: Post consulatum Paulini v. c. sub die kalendarum Martias in basilica B. Petri apostoli. Praemittuntur episcoporum nomina, et caetera sequuntur cum ipso Joannis diaconi libello ad Symmachum, ut ex ms. quondam Nicolai Fabri, nunc autem Colbertino 1863, vulgavit Baluzius. Vide t. V Concil. col. 446 et seqq. Hic desinere videtur primigenia collectio.

5. Subditur catologus Romanorum pontificum usque ad Hormisdam, cui assignantur anni IX, dies XVIII. Hinc post Hormisdae mortem sequentia additamenta accessere. Constitutum Symmachi de rebus Ecclesiae conservandis. Est alia synodus anni 502, quae exstat eodem tom. V, col. 471. Praecepta (leg. praeceptio) regis III, missa ad synodum. Incipit: Praeceptio quae missa est per Germanum et Carosum episcopos, etc., data VI idus Augusti, Rufio Magno Fausto Avieno v. c. coss., [Col. 0126D] ibidem col. 463, ubi tamen vulgati titulum cum numeralibus notis III omittunt. Preces (leg. praeceptio) regis IIII missa ad synodum Ft. Theodoricus rex universis episcopis ad synodum convocatis, etc., data VI kal. Septembris, Rufio Avieno Fausio v. c. coss.; non Rufino, ut in vulgatis conciliorum perperam legitur, ibid, col. 464. Praeceptiones III et IV duas alias anteriores praesumunt, quae ideo fortassis fuerunt praetermissae, quia illae tantum quae ad sequentem celebrem synodum pertinent, cum ejusdem synodi gestis inventae fuerunt. Relatio episcoporum ad regem. Agimus Deo gratias, etc., ibidem col. 465. Praeceptio regia. Theodoricus rex universis episcopis ad synodum convocatis. Decuerat quidem, etc., data sub die kal. Octobris, ibi col. 466. In vulgatis ex laudato ms. Colbertino 1863 subditur: Synodo ecclesiastico vir spectabilis anagnosticus regis. Primum salutandi episcopi, etc.; ac in fine, aut ipsi vindicent, aut quos deputemus, legibus [Col. 0127A] exsequantur culpas: notaturque locus valde corruptus. Correctionem vero indicat noster codex. qui sic habet: Reg. Ind. Ecl. qs Agnostic. Regis. Primum salutandi Episcopi, etc.; ac in fine: aut ipsi vindicent, aut nos deputemus, qui legibus exsequantur culpas. Primae voces tituli abbreviatae Reg. Ind. denotant regium indiculum, id est instructionem a rege datam: sic enim et instructio data legatis ab Hormisda indiculus vocatur eodem tom. V Conciliorum col. 612. Aliud exemplum vide ibi col. 655. Reliqua ejusdem tituli alii peritiores interpretentur. Haec omnia documenta, quae ex unico ms. Colbertino eodem ordine edita sunt, aliis in locis ex nostro codice emendari poterunt. Postea sequuntur Constitutiones episcoporum in synodo Romae ex praecepto Theodorici, Rufio Magno, Fausto Avieno Cos., X kal. Novembris, synodus apud urbem Romam, etc., ibidem col. 457. Hic consulatus, qui ipsam synodum assignat anno 501, in dubium vocari nequit. Non solum enim legitur in plerisque mss. exemplaribus collectionis Hadrianae, [Col. 0127B] in omnibus Isidorianis et in laudato Colbertino, verum etiam in Vat. 5845 inter Additiones Dionysii, et in nostra collectione Vat. Reginae omnium antiquissima, et Symmacho fere coaeva, quae prae caeteris auctoritatem maximam facit. Adde quod idem consulatus notatur et confirmatur etiam in duabus memoratis Theodorici praeceptionibus, quae eodem anno scriptae ad eamdem synodum referuntur.

6. P. Antonius Pagius ad annum 503, n. 2 et seqq., hanc consularem notam addititiam esse, et ab aliquo imperito intrusam existimat. Id quidem potuisse accidere in uno documento, et in manuscriptis unius collectionis nemo inficias ibit. At in tribus documentis et in collectionibus diversae originis, iisque vetustussimis idipsum contigisse, omnesque harum collectionum auctores in idem assumentum conspirasse plane est incredibile. Synodum cum hoc consulatu praeferunt codices quatuor, seu potius quinque diversae originis collectionum, quas paulo ante [Col. 0127C] indicavimus. Duae autem praeceptiones Theodorici, quae ipsam synodum respiciunt, eumdem consulatum exhibent in duabus mss. collectionibus, in quibus hactenus inventae sunt, nimirum in hac nostra Vat. Reginae, et in alia laudati codicis Colbertini. Deest quidem hic consulatus in codice Sangermanensi collectionis Hadrianae, quem Pagius opponit, et similiter in Vallicellano A. 5, inter documenta ejusdem collectionis. At Isidorus, qui vetustiori exemplo Hadriano usus est, in eo consulatum invenit: ac praeterea [CX] codex Vat. 5845, qui synodos sub Symmacho inter additamen a Dionysiana repraesentat, antequam collectioni Hadrianae insererentur, eumdem consulatum praefert: atque ex his palam fit defectum ipsius consulatus in aliquibus Hadrianis codicibus omissioni esse deputandum. Tanta ergo tot codicum et collectionum concordia in eo consulatu notando de anno ejusdem synodi dubitare non sinit. Pagius loco laudato ingerit codices, in quibus haec [Col. 0127D] synodus Palmaris appellata, quarta vocatur, et ordine postponitur synodo celebratae anno 502. At vox quarta in quibusdam tantum codicibus signata, in nostro Vaticano Reginae, in Vat. 5845, nec non in aliis etiam Hadrianis nequaquam apparet. Certe codices qui genuinas synodos sub Symmacho exhibent, tres tantum referunt, nulli quatuor. Quod si quis duas veluti actiones eodem anno 501 jussu regis habitas ante actionem synodi Palmaris, in quibus nihil concludi potuit, quarum altera celebrata fuit [(a) 1Kb] in basilica Julii [(b) 1Kb] post festivitatem paschalem, altera [(c) 1Kb] in basilica Sessoriana [(d) 1Kb] sub initium Septembris, pro duabus distincti synodis habendas existimet, uti sane quae celebrata fuit in basilica Sessoriana [Col. 0128A] [(e) 1Kb] secunda synodus vocatur in relatione episcoporum ad regem; tum actio tertia, seu synodus Palmaris coacta X kal. Novembris, tertia synodus anni 501 appellari poterit, et relate ad anteriorem synodum anni 499 potuit inscribi synodus quarta. Ordo vero licet in plerisque mss. hanc synodum postremo loco exhibeat, in Vaticano tamen cod. 5845 diversus est. Nam eadem synodus primo loco ibidem describitur. In aliis vero codicibus duae synodi annorum 499 et 502, idcirco huic concilio praemitti potuere, quia in his collectionibus canonum praeferendae ac simul jungendae visae sunt synodi quae disciplinae canones statuunt: tum vero illa adjicienda quae ad Symmachi absolutionem spectat, licet intermedio tempore celebrata fuerit. Obtrudit Pagius Theodori lectoris testimonium ex libro II Historiae, ubi haec leguntur: Cum vero hujusmodi perturbatio trium annorum (non vero, ut in vulgata versione, per tres continuos annos) in urbe Roma perseverasset (post ordinationem S. Symmachi atque Laurentii), Theodoricus [Col. 0128B] Afer, qui tum Romae regnabat, quamvis secta esset Arianus, collecta tamen synodo, Symmacho quidem episcopatum Urbis confirmavit, Laurentium vero cujusdam urbis quae Nuceria dicitur episcopum constituit. Laurentius tamen haudquaquam quievit; sed episcopatum urbis Romae adhuc ambire non destitit. Quam ob causam eum deponi et in exsilium mitti curavit Symmachus; atque hoc modo seditio consopita est. Idem autem Pagius in hypothesi quatuor synodorum sub Symmacho, hoc textu indicari putat synodum secundam anni 500, quae perierit, quaeque confirmato episcopatu Symmachi Laurentium Nucerinae Ecclesiae praefecerit. Palmarem vero synodum, uti putat quartam, affigit anno 503, quo post triennium secundum schisma adversus Symmachum conflatum existimat. Rejecta autem ea secunda synodo, cujus nullum uspiam indicium est, Theodori locus accipi debet de synodo Palmari habita, ut vidimus, anno 501, qua Symmachus Romanus episcopus confirmatus [Col. 0128C] fuit. Ejusdem vero Theodori Graeci scriptoris allucinationi tribuendum est, cum sub idem tempus Laurentium Nucerinae Ecclesiae episcopum constitutum tradit. Id enim factum fuisse statim post judicium Theodorici regis initio anni 499, satis aperte tradit Anastasius Bibliothecarius, qui post descriptum Theodorici judicium, quo factus est praesul Symmachus, addit: EODEM TEMPORE papa Symmachus congregavit synodum, et constituit Laurentium in Nucerina civitate episcopum intuitu misericordiae. Apertius vero idipsum statuit Anonymus ipsius Laurentiifautor, cujus fragmentum edidit Franciscus Blanchinius, et dein exactius recusit P. Joseph fratris ejus filius in Enarratione pseudo-Athanasiana pag. 104, ex quo coaevo scriptore licet Symmacho pontifici infenso tota haec quaestio dirimi potest. Inde enim discimus Symmachum et Laurentium post Anastasii II mortem fuisse [CXI] ordinatos, ortoque hac de causa schismate, utrumque ad Theodoricum perrexisse, cujus judicio Symmachus episcopatum obtinuit, et [Col. 0128D] Laurentius ad gubernandam Ecclesiam Nucerinam Campaniae civitatem . . . . dirigitur. Quod si id in synodo factum fuit, ut tradit Anastasius, ipsi synodo kalendarum Martii anni 499 tribuendum est. Sequitur porro anonymus narrans alterum schisma, quod post aliquot annos renovatum fuit. In hoc multa Symmacho objecta refert, ob quae Theodorici praeceptionibus nova synodo coacta, idem pontifex comfirmatus fuit. Haec conveniunt Palmari synodo anni 501. Addit porro non conquievisse fautores Laurentii (quos quidem ipsam synodum Palmarem impugnasse opusculo inscripto Adversus Synodum absolutionis incongruae, ex Ennodii apologetico manifestum est); [Col. 0129A] Laurentio autem Romam ingresso, schisma per annos circiter quatuor perseverasse, quod tandem praecipiente rege, et Laurentio in praedia patricii Festi concedente (in exsilium inquit Theodorus), prorsus exstinctum fuit. Vides quam probe omnia conveniant, ut ne opus sit concilia multiplicare, et consulatum Rufii Magni Fausti Avieni in tam multis vetustissimis collectionibus exhibitum, veluti supposititium et intrusum traducere, Palmaremque synodum detrudere ab anno 501 ad annum 503. Unum monere restat, nobis esse incredibile, eum Coelium Laurentium archipresbyterum tituli sanctae Praxedis, qui subscripsit synodo anni 499, esse ipsum Laurentium presbyterum qui adversus Symmachum episcopus fuerat consecratus. Haec pro enucleanda controversia non modicum implexa et pro vindicando nostro codice, qui eum consulatum praefert, fusius dicenda fuere. Nunc autem descriptionem ejusdem codicis prosequamur.

7. Post laudata documenta sub Symmacho sequitur: Incipit fides Nicaena. Est opusculum ineditum [Col. 0129B] aliquot paginarum, quod exscribendum curavimus, inter anecdota aliquando, si Deo placuerit, evulgaturi. Antiquus character codicis concluditur quibusdam statutis S. Silvestro papae ascriptis. Incipit capitulum editum a Silvestro papa, dum resedisset in synodo cum Constantino Augusto, et simul cum eis residentibus 178 episcopis, et cum eis 270 presbyteris, et diaconis 40, etc. Placuit ut nullus laicus audeat clerico crimen ingerere nisi sub idoneos testes; et alia pauca statuta apocrypha, sed antiqua, quae huic collectioni sincera documenta continenti posteriori manu olim in fine adjecta, et a nostro librario uno charactere descripta, arbitramur.

8. Recentiori autem scriptura adduntur haec. Epistola Gregorii papae ad Secundinum inclusum: Dilectionis tuae litteras suscepi, etc. Alia epistola Isidori ad Massonem episcopum: Veniente ad nos famulo vestro viro religioso Nicetio, etc. Dein Ordo de sacris ordinibus benedicendis. Haec a singulis gradibus observanda [Col. 0129C] sunt tempora, etc. Sunt praefationes et formulae pro singulis ordinibus. Tandem alio minutiori charactere leguntur preces seu litaniae scriptae nono saeculo vivente Ludovico II et Angelberga ejus conjuge. Haec enim inter caetera ibidem leguntur: Exaudi, Christe. R\ Domino nostro Hludovico a Deo coronato, magno et pacifico imperatori vita et victoria. Et post nonnulla: Exaudi, Christe. R\ Angelbergae imperatrici salus et vita. Cum idem Ludovicus II in Italia regnaret, haec collectio confirmatur Italic. Nunc duas epistolas formatas in prima codicis pagina recentiori charactere descriptas exhibemus, quarum altera cum data sit ab episcopo Ecclesiae Theatinae, codicem ad eamdem Ecclesiam pertinuisse significat. Vide quae de hujusmodi formatis, quarum norma Nicaeno concilio tribuitur, animadvertemus annot. 1 in cap. 63 collectionis edendae.



Epistola formata.

IN NOM. ET ET . Domino [Col. 0129D] sanctissimo atque venerantissimo et a nobis summa cum dilectione nominando III. episcopo illa provincia fratri in Christo Domino. Ego ill. episcopus servus Christi sanctae ill. Ecclesiae humilis episcopus vester confrater ac devotus orator paciferam transitoriae vitae atque futurae [CXII] in Domino salutem. Cognoscat denique a[.....]mitas vestra, quia iste clericus nomine ill. noster tonsuratus petiit nostrae humilitatis dimissoriam, sive formatam, ut a vobis ad sacrum ordinem promoveatur. Propterea nos ejus precibus inclinati, secundum statuta sanctorum Patrum Nicaeni concilii hanc dimissor am, sive, ut diximus, formatam, vestrae fraternitati atque sanctitati emittimus, ut eum ad sacerdotii onus consecrare non dubitetis. [Col. 0130A] et nobis remittatis. Et ut verius credatis ac cognoscatis, litteris Graecis cum earum numero subter eam jussimus juxta praefatum concilium roborari. Bene vale in Domino, dilectissime et amantissime frater. LXXX, LXX, CCI. Indict. XV, q. XCVIIII. . I. XLVIII. L.«



Alia.

. . . Celerimo (forte celeberrimo) vati fratrique sanctissimo et prompto in sapientia cum omni honore recolenda, et decorato in omnibus, in Domino fideli, et valde doctissimo, seu ab omnibus orthodoxis multiplici scientiae . . . . gratia decorato . . . . . dilecto in Christo Joanni M. speculator sanctae sedis Ecclesiae Theatinae episcopus . . . . . . Nos de ill. sanctae sedis Ecclesiae ill. episcopus in Domino Jesu Christo optamus [Col. 0130B] vobis magnam salutem atque honorem hic et in aevum. Propter incommoditatem, quod iter arreptus sum partibus Beneventi, sicut domina imperatrix per suos apices innotuit, ut in ejus servitio allaturi simus, quibus jam semper in molestia corporis diutius fatigamur, ad clericos nostrae dioeceseos sacris ordinibus sublimandos insufficientes arbitramur. Idcirco praesentibus nostrae mediocritatis apicibus exoramus. hunc praesentem clericum nostrum Luponem ad gradum levitarum promoveri, et ad vestram specialiter fraternitatem dirigimus. Et ut hoc certius probabiliusque credatur, Graeca huic elementa paginae secundum statuta sanctae ac magnae synodi Nicaenae inseri praecipimus, videlicet Patris et Filii et Spiritus sancti. Primas litteras , quae LXXX, LXX, CC et primum [Col. 0130C] significant numeros. Petri quoque apostolorum principis prima littera , quae LXXX significat. Nostrae quoque mediocritatis primam litteram , sublimitatis vestrae secundam ; ejus qui accipit tertiam ; civitatis nostrae quartam . . . . et indict. praesentis anni istius XV. Est autem nomen ejus Luponem clericum futurus levita. Addidimus etiam XCVIII, q . Per haec Graeca elementa annotantur, .«

In hac secunda formata, quae luxatissima et mendosissima est, quasdam voces punctis indicatas omisimus, eo quod sensum non redderent. Alia pauca tute emendavimus, uti M. speculator pro eo quod scriptum est inspeculator. Episcopi enim nomen, quod hoc loco signatur, incipit a littera M, ut sub finem ipsius formatae traditur; facilique amanuensium oscitantia in pro m nonnunquam scribitur. Catalogus episcoporum Ecclesiae Theatinae apud Ughellum cum sit [Col. 0130D] imperfectus, hujus episcopi nomen a littera M incipientem non suggerit. Cum vero memoretur imperatrix, quae in Beneventi partibus versabatur, noteturque indictio XV, indicari videtur sive Adelais Ottonis I uxor, sive Theophania conjux Ottonis II, quae aliquoties in iisdem partibus exstitere. Etsi enim Agilberga Ludovici II uxor ibidem fuerit, indictio tamen XV ipsi non congruit. Hinc ergo ille Theatinus episcopus M. sub Ottonis I vel II imperio vixit, ac Theatinorum episcoporum catalogo adjiciendus est.



CAPUT V. De collectione in pervetusto ms. Corbeiensi descripta.

1. Hanc collectionem descriptam in venerandae antiquitatis ms. codice Corbeiensi 26, qui asservatur in bibliotheca S. Germani a Pratis Patrum Benedictinorum Parisiensium, subjicimus collectioni Vaticanoregiae, quam praecedenti capite explicavimus. Utraque [Col. 0131A] nimirum certum antiquitatis testem praefert catalogum Romanorum pontificum, quem si collectio Vaticano-regia concludit in Hormisda, Corbeiensis producit ad Vigilium usque. Hujus collectionis [CXIII] pluribus in locis meminit P. Sirmondus, qui eadem identidem usus est. P. Mabillonius in celebri opere de Re diplomatica pag. 356, characteris specimen dedit, ex quo discimus, codicem uncialibus, uti vocant, litteris sine ullo vocum intervallo exaratum, praeter notationes aliquot celeri charactere expressas. Pleniorem vero hujus notitiam nobis exhibuit P. Montfauconius in Bibliotheca Bibliothecarum tom. II pag. 1124, ac praesertim P. Coustantius in praefatione ad tomum I Epistolarum Romanorum pontificum num. 61 et sequentibus. Cum ipsum codicem non licuerit inspicere, quae ex his scriptoribus cognoscere potuimus, hic appendemus.

2. Post provinciale, seu provinciarum divisionem cujus Montfauconius meminit, in fronte ipsius collectionis haec librarii annotatio legitur: Qui legis, [Col. 0131B] ora pro me; et cave ne his regulis contraeas, et sententiam istius severitatis vel censurae incurras. Subditur titulus canonum Anquiritanorum, cui subjicitur ea interlocutio Osii, quam dedimus part. I, cap. 4, § 1, ubi eam supposititiam ostendimus. Post ejusmodi interlocutionem sequuntur canones Anquiritani, Neocaesarienses, seu, ut ibidem vocantur, Caesarienses, atque Gangrenses ex interpretatione antiqua, quam Isidorianam appellant. Inter canonem vero Gangrensem 20 et 21, sive ejusdem synodi clausulam plura inseruntur manifesto librarii vitio interposita, nimirum epistolae Innocentii ad Decentium, Zosimi ad Hesychium, item Innocentii ad Victricium, ad Exsuperium et ad Macedones; Coelestini ad episcopos per Viennensem et Narbonensem provincias una, et alia ad episcopos per Apuliam et Calabriam constitutos; Leonis quinque ad diversos episcopos, de quibus diximus in praefatione ad ejusdem epistolas tom. I, § 3, pag. 513. Adduntur preces [Col. 0131C] episcoporum ad imperatores Valentinianum, Theodosium et Arcadium: tum Breve statutorum ad Africam pertinentium seu Breviarium canonum concilii Hipponensis, quod in collectione hoc tomo edenda legitur cap. 2; ac concilium Telense anni 418, quod ibidem invenies cap. 62. Ad hujus calcem rejicitur synodi Gangrensis conclusio.

3. Dein synodi Nicaenae canones describuntur, in quibus illud maxime notandum est, P. Coustantium in admonitione ad epist. 17 Innocentii num. 4, col. 826, scribere: Concinit et Corbeiensis codex medio sexto saeculo (hoc tempus Corbeiensem collectionem, de qua loquimur, palam designat) exaratus, in quo Nicaenus canon ita refertur. »De his qui se cognominant Catharos, id est mundos, si aliquando venerint ad Ecclesiam catholicam, placuit sancto et magno concilio, ut impositionem manus accipientes, sic in clero permaneant.« Est versio Dionysii Exigui; ac propterea Nicaenos canones ex ea sumptos agnoscimus, [Col. 0131D] non autem ex Isidoriana. ex qua caeteri Graecarum synodorum canones recepti fuere. Subduntur nomina episcoporum qui Nicaeae convenerunt. Hunc episcoporum catalogum excipiunt canones synodorum Antiochenae, Laodicenae, Constantinopolitanae, Carthaginensis anni 418, Valentinae anni 374, et Taurinensis. His subnectuntur epistolae Innocentii ad Tolosanam (seu Toletanam) synodum, Leonis ad episcopos Viennenses, nobis epist. 10, et Hilari ad Leontium. Inseruntur praeterea canones conciliorum Arelatensis et Epaunensis: mox epistolae Innocentii ad Rufum et Eusebium caeterosque Macedones, Symmachi ad Caesarium Arelatensem, Damasi ad Paulinum Antiochenum, Augustini allocutio ad competentes. Sequuntur nomina episcoporum qui sub Marino convenerunt in synodo Arelatensi, Paulini litterae ad Faustum, definitio synodi Chalcedonensis, Flaviani ad Leonem papam epistola, et hujus rescriptum nobis epist. 22 et 28.

[Col. 0132A] 4. Alia deinde subjiciuntur ejusdem generis documenta, et synodorum plerumque Gallicanarum canones, quarum exploratam notitiam et ordinem, quo in codice recensentur, nemo prodidit. Solum P. Sirmondus in praefatione ad Concilia Galliae notavit decem Gallicanas synodos in hac collectione exhiberi, quarum postrema est Aurelianensis V, anni 549. Unde obscurum non est, inquit Coustantius, collectionem illam studiosi cujusdam qui in Galliis degebat opus esse. Cui homini, ut videtur, non in animo fuit peculiarem aliquem exscribere canonum codicem, sed ea colligere quotquot invenire posset id genus scripta quae ad disciplinae regulas pertinerent. Inter haec documenta [CXIV] celebris est Fulgentii Ferrandi Breviatio canonum, quae in hoc solo exemplo, ac in alio Trecensi hactenus inventa est. Unum porro additamentum memoratur a Montfauconio, quod (teste Sirmondo loco laudato) alio recentiori charactere distinguitur, nimirum concilium Parisiense IV, anni 573. Istud autem documentum Gallicanum Vigilii aevo posterius [Col. 0132B] hanc collectionem in Galliis auctam et Gallicanam confirmat.



CAPUT VI. De collectione quae continetur in duobus mss. Lucano 88 et Colbertino 784.

1. Haec collectio, quam P. Coustantius in edendis epistolis Romanorum pontificum, et P. Mansius in Supplemento Conciliorum adhibuerunt, nobis quoque in recudendo Codice canonum ac Prisca editione utilis fuit. Colbertinus codex, quem consuluit P. Coustantius, ab eodem describitur in saepe laudata praefatione ad easdem epistolas tom. I. pag. 79. Codicem vero bibliothecae capituli Luc ni quam accuratissime exposuit idem P. Mansius in Commentario de celebri codice saeculi Caroli Magni scripto, quod insertum legitur tom. XLV Opusculorum P. Calogera pag. 76. Hic codex multa complectitur opera, quae in aliis mss. separata inveniuntur. Hujus vero loci [Col. 0132C] est solam collectionem canonum et decretalium considerare, quae separatim in memorato ms. Colbertino invenitur. In hac uterque codex convenit, si ordinem nonnullorum documentorum excipias, qui in Lucano alicubi perperam mutatus fuit. Antiquitatem ipsius collectionis patefaciunt documenta, in quibus nihil occurrit aut indicatur quod Gelasio recentius sit; nisi excipienda existimes quatuor monumenta apocrypha inferius recensenda, quae sub Symmacho conficta cum P. Coustantio credantur. Italicam vero hujus collectionis originem non improbabiliter suspicatus est idem P. Coustantius pag. 87. Ea enim documenta supposititia in Italia conficta, inserta inveniuntur in aliis Italicis collectionibus vel in iis externis, quae ex Italicis collectionibus profecere, ut dein explicabimus.

2. Incipit haec collectio a Nicaenis canonibus versionis, uti vocant, Isidorianae cum episcoporum catalogo in provincias distincto. His autem canonibus [Col. 0132D] praemittitur praefatio quaedam versibus digesta: Concilium sanctum, etc., ac annotatio historica: Cum convenisset sanctum et magnum concilium, etc., uti easdem invenimus in aliis collectionibus, ac edemus in versione Prisca. Notat P. Mansius, in codice Lucano post canonem de diaconissis, et ante canonem de omittenda genuflexione diebus dominicis atque paschalibus, hanc additionem legi: Igitur episcopi cum de his omnibus, prout divinarum rerum reverentia poscebat, decrevisseut, sed et de observatione Paschae antiquum canonem, per quem nulla de reliquo varietas oriretur, Ecclesiis tradidissent, omnibus rite dispositis, Ecclesiarum pax et fides in Orientis atque Occidentis partibus una eademque servata est. Haec de ecclesiastica historia necessario credimus inserenda. Hoc additamentum, quod mentionem facit decret Nicaeni de Paschate, Rufini verbis expressum ex libro secundo Hist. c. 6; in aliis quoque codicibus, praesertim collectionum Hispanicae et Isidorianae, invenitur [Col. 0133A] in fine versionis canonum Nicaenorum Philonis et Evaristi, ut videre est tom. III Concil. Ven. edit., col. 454, not. 1 et 2. In nostra autem collectione subnectitur canoni de diaconissis, quia eidem canoni subjicitur a Rufino, qui ultimum canonem de genuflexione praetermittit.

3. Sequuntur canones synodorum Anquiritanae, Neocaesariensis, atque Gangrensis ex eadem Isidoriana interpretatione. Tum describuntur canones concilii Carthaginensis anni 419, distincti in titulos XL, eodem plane modo et cum iisdem Africanis documentis quae in collectione Vat. Reginae recensuimus cap. 4, n. 3. Succedunt canones Chalcedonenses et Constantinopolitani non ex Isidoriana, sed ex Prisca versione. Unum peculiare animadvertimus in ms. Lucano, in duobus nimirum canonibus Chalcedonensibus pro Prisca versione, cum obscurior videretur, Dionysianam substitui. Confer annotationes nostras 30 [CXV] et 33 in cap. 25 ejus collectionis, quam hoc tomo edemus, ubi canones Chalcedonenses ex interpretatione [Col. 0133B] Prisca inserti leguntur. Aliud notabile imprimis in canonibus Constantinopolitanis observandum est, ipsis scilicet accenseri canonem de Primatu sanctae Constantinopolitanae Ecclesiae, qui non ad Constantinopolitanam, sed ad Chalcedonensem synodum pertinet. Quod autem in hanc rem affirmat P. Coustantius num. 96, id in nulla alia collectione inveniri, non subsistit. Id enim proprium versionis Priscae deprehendimus tum in codice Justelliano, ex quo Prisca edita fuit, tum in duabus aliis collectionibus, quae aeque ac praesens collectio hos canones ex Prisca interpretatione derivarunt, uti sunt collectio ms. Vat. Reginae, 1997, et alia in duobus codicibus Vat. 1342 ac Barb. 2888. id autem qua ratione contigerit, explicavimus part. I, cap. 2, num. 3, et annot. 5 in Constantinopolitanos canones ejusdem Priscae versionis.

4. Postea referuntur canones Sardicenses, uti eos in Prisca editione vulgabimus; tum Antiocheni ex [Col. 0133C] versione Prisca. Dein quatuor documenta inseruntur, quae apocrypha esse nemo nunc ambigit. 1o Silvestri papae constitutum cum titulo: Canonem constitutum, gradus vel religio qualiter custodiatur, a Silvestro episcopo urbis Romae domino Constantino Augusto. Incipit, Eodem tempore, etc., uti apud P. Coustantium in Appendice tom. I Epistolarum Rom. pontif. col. 43, et apud Labbeum tom. I Concil. edit. Venet. col. 1579. 2o Gesta Liberii papae, quorum initium est: Anno regni Constantini regis, etc., uti in eadem Appendice col. 89. 3o Gesta de Xisti purgatione, et Plychronii Jerosolymitani episcopi accusatione, etc., ibidem col. 117 et tom. IV Concil. col. 507 et 515. 4o Concilium Sinvessanum de Marcellino papa, quod laudatis gestis sine ullo titulo subjicitur hoc initio: Diocletiano et Maximiano Augustis cum multi in vita sua, etc., in laudata Appendice col. 29, et apud Labbeum tom. I, col. 957. Haec quatuor documenta non multo post Symmachi aevum ab imperito architecto compacta, ut Palmarem synodum multis censuris notatam [Col. 0133D] defenderet, Coustantius existimat. Vide citatam praefationem num. 99. Codicis Colbertini ordinem exhibuimus. In ms. autem Lucano, ordo aliquantulum perturbatus librarii, ut videtur, oscitantia deprehenditur, ita amen ut ipse codex eadem contineat. Haec enim documenta apocrypha post Chalcedonense concilium inserta sunt. His vero subduntur Sardicensis concilii canones cum synodica ad papam Julium, quae in Colbertino exemplo una cum aliis libellis fidei paulo ante finem describitur. Postea canones Antiochensium in dedicatione, et Constantinopolitani. Dein codex redit ad ordinem, qui in Colbertino aequalis est.

5. Proferuntur utrobique epistolae Siricii ad Hierium seu Himerium episcopum Tarraconensem; Bonifacii ad Honorium Augustum, quae incipit Ecclesiae meae, cum ejusdem imperatoris rescripto; Zosimi ad Esicium seu Esichium; Coelestini episcopis per Viennensem et Narbonensem provincias constitutis, item [Col. 0134A] episcopis Apuliae et Calabriae; Innocentii ad Victorium Rothomagensem, alia ad Exsuperium Tolosanum, et alia ad Rufum et caeteros episcopos Macedones, quas in collectione Vat. Reginae c. 4 indicavimus, et in collectione hoc tomo edenda invenies. Ex Leonis epistolis quatuor in hac collectione leguntur, prima ad Rusticum Narbonensem cum ejusdem inquisitionibus, secunda ad Africanos editionis decurtatae, tertia ad Aquileiensem episcopum, et quarta ad Septimum Altinatem, quas videsis tom. I nostrae editionis col. 1416, 669, 589 et 594. Hoc loco in ms. Colbertino inseritur fidei adversus Eutychen definitio, quam codex Lucanus antea exhibuit. Praefigitur haec inscriptio: Synodus episcopalis Chalcedonensis habitus a quingentis et viginti episcopis contra Eutychen: et in fine: Explicit synodum mundanum, id est universale apud Chalcedona. Sumpta est ex ea versione antiqua, quae exhibetur in collectione edenda cap. 25, cujus initium est: Venerabilis totius mundi conventus, etc. Huic definitioni, teste Coustantio, subjecta legitur in [Col. 0134B] eodem codice Colbertino ea Athanasiani symboli pars, quae catholicam de incarnatione Verbi doctrinam exponit, praemissa annotatiuncula minio descripta: Hoc inveni Treveris in uno libro scriptum sic incipiente: Domini nostri Jesu Christi et reliqua, Domini nostri Jesu Christi fideliter credat. Deinde [CXVI] nigro atramento haec: Est ergo fides recta, etc., usque ad symboli finem, quae in novissima Athanasii editione prodierunt. Haec annotatio et symboli pars hujus collectionis propriae non sunt: in exemplo enim Lucano non leguntur. Solum ostendunt codicem Colbertinum in Galliis scriptum fuisse, quo haec Italica collectio jam pervenerat.

6. In utroque codice legitur Nicaenum symbolum, et pars epistolae Damasi ad Paulinum cum hoc titulo: Incipit de Nicaena synodo scriptura Damasi ad Paulinum Antiochenae urbis episcopum. Credimus in unum, etc., ex versione antiqua usque ad postrema anathematismi verba, eos anathematizat catholica et apostolica [Col. 0134C] Ecclesia. Tum eodem orationis contextu additur confessio fidei a Damaso ad Paulinum missa: Post hoc Nicaenum concilium, quod in urbe Roma concilium congregatum est a catholicis episcopis, addiderunt de Spiritu Sancto, etc., ut in collectione edenda c. 55, col. 400. Ex quibus ipsum symbolum Nicaenum huic confessioni fidei in ipsa Damasi epistola insertum agnoscimus. Vide in idem caput annot. 11. Tum sequitur Incipit expositio fidei: Credimus, etc., ut in eadem collectione cap. 39. Postea, Incipit de fide catholica: Nos Patrem, et Filium, et Spiritum Sancium, confitemur, etc., ibidem cap. 37. Dein in ms. Colbertino, Epistola synodi Sardicensis ad Julium urbis Romae episcopum, quae in Lucano canonibus Sardicensibus subjecta fuit. Tandem in utroque codice, Incipiant statuta S. Gelasii papae. Gelasius episcopus universis episcopis per unamquamque provinciam constitutis. In vulgatis conciliorum inscribitur ad Episcopos per Lucaniam, Brutios, et Siciliam constitutos. Initium [Col. 0134D] est Necessaria rerum, etc., ut in edenda collectione cap. 58. His statutis in ms. Colbertino inseritur ejusdem Gelasii decretale de libris recipiendis vel non recipiendis, quod melius in codice Lucano ab eisdem statutis sejungitur. Huic decretali peculiaris et brevis prologus praefigitur qui in vulgatis Labbei non apparet. Ad discutiendas, etc., uti legere est apud P. Mansium tom. I Supplementi Conciliorum col. 357. Continet brevissimam ejusdem decreti formam, de qua dicemus cap. 11, § 5. Inter ea vero statuta et hoc decretum idem codex Lucanus aliud Gelasii constitutum exhibet. Incipiunt constituta S. Gelasii papae, quae episcopi in ordinatione sua accipiunt. Papa ill. clero et ordini, etc., uti tom. V Concil. col. 383, ubi verba atque medio vespere sabbati ex eodem codice corrigenda sunt atque medianae (id est Dominicae quartae Quadragesimae) vespere sabbati. Post decretale autem Gelasii in solo codice Lucano duo alia additamenta leguntur. Incipiunt dicta Gelasii Papae. Catechumini [Col. 0135A] Latine, etc. Edita sunt a P. Mansio loco allegato. Incipiunt capitula S. Augustini in urbe Roma missa. Si quis rectum in omnibus, etc. Sunt capitula a Labbeo vulgata ex ms. S. Maximini Trevirensis in Appendice concilii Arausicani II, tom. V Concil., col 818.



CAPUT VII. De alia collectione quae conservatur in mss. Barberino 2888 et Vat. 1342.

1. Exactiorem hujus collectionis descriptionem proferre possumus, quia ipsos codices in quibus continetur consulere licuit. Codex Barberinae bibliothecae signatus num. 2888 est formae quadratae, litteris partim majusculis, partim celeribus exaratus. Olim pertinuit, ut videtur, ad monasterium S. Salvatoris de monte Amiato in agro Clusino Etruriae. In vacua enim ipsius codicis pagella 133, posterior antiqua manus transcripsit relationem consecrationis ecclesiae ejusdem monasterii anni 1036, qualem ex originali [Col. 0135B] integro ipsius monasterii documento Ughellus edidit in episcopis Clusinis (T. III Ital. sacr. col. 623). Ex integro documento diximus; nam in nostro exemplo desideratur catalogus reliquiarum quae in singulis altaribus conditae fuerunt. Forte hic codex unus fuit ex illis quibus Theobaldus episcopus Clusinus sub Ludovico Pio, id est paulo post initium saeculi IX, ditavit monasterium Amiatinum, ut idem Ughellus tradit.

2. Vaticanus codex 1342, qui a Montfauconio (Bibl. Bibl. p. 131) elegantissimus et antiquissimus vocatur, unus ex his esse creditur qui ad veterem bibliothecam Latera ensem [CXVII] spectabat. Ex hoc quidem, aut ex alio plane simili, cardinalis Deusdedit saeculo XI Graecarum praesertim synodorum canones excerpsisse videbimus part. 4, c. 14. Litteris majoris et minoris formae scriptus est. Eamdem collectionem quam Barberinus continet, sed minus perfectam; aliquot enim paginae tum initio, tum in corpore desunt, [Col. 0135C] earumque loco aliae recentioris, sed vetusti characteris substitutae fuerunt, quae nonnulla documenta ex collectione Dionysio-Hadriana excerpta praeferunt. Ejusmodi sunt, pag. 39, constitutio papae Hilari data Basilisco et Hermenerico coss. XVI kal. Decembris; pag. 42, tria concilia sub Symmacho; pag. 51, epistola Anastasii papae ad Anastasium Augustum, etc. Collectionem quae in hoc codice continetur, Cresconianam a cardinali Baronio appellari nonnulli prodiderunt, eo quod documenta quae ille ex Cresconiana collectione se edidisse scripsit, in eodem codice descripta inveniantur. Sed falluntur. Nihil enim ex Cresconio hic codex exhibet unde haec collectio Cresconiana appellari potuerit. Hoc autem nomine ille nuncupavit codicem Vallicellanum A 5, in quo Cresconii Breviarium praemittitur; subjicitur autem collectio Hadriana cum Additionibus Dionysianis, ex quibus Baronius vulgavit ea documenta quorum pleraque, ut videbimus part. 3, c. 3, e nostra hoc collectione [Col. 0135D] in easdem Additiones Dionysianas traducta fuerant. Hujus quoque collectionis, sicut et praecedentis, documenta desinunt in Gelasio, nihilque habet ex Dionysio, nisi quaedam additamenta excipias, de quibus dicemus. Hinc hujus antiquitas satis aperte colligi potest. Certe cum auctor Dionysianam collectionem non viderit, ex fontibus a Dionysio diversis ipsoque anterioribus profecit.

3. Haec collectio initio praefert tabulam titulorum 90. Cum in prioribus paginis manuscripti Vaticani charactere celeri et recentiori describantur addititii canones Chalcedonenses, Gangrenses, et Neocaesarienses, titulorum tabula totius collectionis occurrit pag. 10, cui praefiguntur haec verba: In nomine Domini nostri Jesu Christi. Incipiunt constituta quae trecentum decem et octo Patres constituerunt. Tituli autem 90, in tabula indicati, sic efferuntur.

I. Canones Apostolorum.

II. Canones Nicaeni. In corpore autem statim post [Col. 0136A] tabulam profertur sine auctoris nomine epistola Dionysii Exigui ad Stephanum hoc titulo: Incipit praefatio Canonum Apostolorum. Dein subduntur canones quinquaginta ex versione ejusdem Dionysii. Hi vero canones apostolorum cum epistola memorata perperam noscuntur inserti: laudata enim inscriptio tabulae praefixa satis aperte innuit, hanc collectionem exordium sumpsisse a canonibus Nicaenis, qui non e Dionysio, sed ex vetustiore Prisca interpretatione exhibentur, sicut et caeteri Graecarum synodorum canones vel ex Prisca, vel ex Isidoriana versione, nulli ex Dionysiana derivati sunt. Ex codice Vaticano 1342 hujus collectionis Sirmondus edidit Nicaenum canonem de primatu Ecclesiae Romanae versionis Priscae, quam in Nicaenis canonibus nullus alius codex Vaticanus exhibet.

III. Incipit quemadmodum formata fieri debet. In corpore autem habetur: Factum apud Nicaeam metropolim Bithyniae a die XIV kal. Julias, etc., cum epistola formata, uti latius diximus cap. 3, § 8, num. [Col. 0136B] 9. Haec annotatio Factum apud Nicaeam, etc., cum eadem formula formatarum ex hoc fonte repetita fuit in Additionibus Dionysianis, illamque Baronius edidit ex codice Vallicellano A 5, easdem Additiones continente, quem Cresconianam collectionem vocare consuevit.

IV. Epistola directa ad synodum Romae. Est epistola apocrypha synodi Nicaenae ad S. Silvestrum pontificem.

V. Epistola Silvestri episcopi ad synodum. Est responsio item apocrypha ad eamdem synodum Nicaenam. Hae duae epistolae leguntur tom. II Concil. Venetae editionis, col. 79 et 80, ac in Appendice tom. I Epistol. Rom. Pontif., col. 52 et 54 editionis P. Coustantii, qui optime probat harum auctorem illum ipsum videri qui sub Symmachi aevum Sinvessanam synodum aliaque inconcinna documenta confinxit, quae in antecedenti collectione Lucano-Colbertina invenimus, et in hac pariter descripta paulo post [Col. 0136C] videbimus.

VI. Canones Silvestri papae. Hoc titulo non solum exhibetur illud supposititium [CXVIII] documentum quod cum viginti canonibus in antecedenti collectione profertur hoc titulo: Canonem Constitutum . . . . . a Silvestro episcopo; verum etiam additur aliud item apocryphum constitutum ejusdem pontificis cum canonibus sex, quod legitur apud P. Constantium in memorata Appendice col. 55 ac tom. II Concil. col. 417.

VII. Canones Ancyrani. VIII. Neocaesarienses. IX. Gangrenses, omnes ex antiqua versione quae Isidoriana appellatur.

X, XI, XII et XIII. Canones concilii Carthaginensis anni 419, distincti in quadraginta cum iisdem Africanis documentis, quemadmodum leguntur in duabus collectionibus Vat. Reginae et Lucano Colbertina.

XIV. Item concilium Carthaginense tit. 40. Hoc est aliud concilium Carthagine habitum idibus Augusti [Col. 0136D] an. 397, in quo Breviarium canonum Hipponensium conditum fuit: ac propterea hoc numero ipsum Breviarium describitur quod in collectione edenda exhibebitur cap. 2.

XV. Epistola concilii Carthaginensis ad Innocentium papam Urbis. Legitur in eadem collectione cap. 6.

XVI. Rescriptum S. papae Innocentii ad Aurelium episcopum, ibidem cap. 7.

XVII. Concilium universale Chalcedone habitum a sexcentis XXX episcopis. Primo describitur definitio fidei, dein subjiciuntur canones 27 ex Prisca versione, quemadmodum in laudata collectione exhibentur ca . 25.

XVIII. Canones Constantinopolitani tit. 5, ex eadem interpretatione Prisca.

XIX. Canones Sardicenses tit. 21, uti ipsos inseremus Priscae editioni.

[Col. 0137A] XX. Canones Antiocheni ejusdem Priscae interpretationis tit. 25. Animadvertendum hoc loco est, auctorem hujus collectionis ex versione Prisca hausisse canones Nicaenos, Chalcedonenses, Constantinopolitanos et Antiochenos: ex Isidoriana vero Ancyranos, Neocaesarienses, Gangrenses et paulo post Laodicenos.

XXI. Excerpta antistitum quae recitata sunt contra Nestorium in synodo Ephesiorum tit. 19.

XXII. Nestorii blasphemiarum capitula, et Cyrillo Alexandrino episcopo contradicente capitula 12. Hi duo numeri, qui ex hac collectione transierunt in Additiones Dionysianas, ea complectuntur ad Ephesinam synodum pertinentia quorum pleraque Baluzius edidit e duobus mss. Vaticano Palat. 234, et Bellovacensi sub titulo: Actio sexta concilii Ephesini. Vide tom. IV Concil. edit. Ven. col. 197. Cum porro iidem codices contineant opuscula Marii Mercatoris, qui tempore ejusdem concilii floruit, ea ab eodem Latine [Col. 0137B] reddita idem Baluzius existimat. Nonnulla vero, cum in nostra collectione et in Additionibus Dionysii a vulgatis discrepent, hic diligenter notanda sunt. Epigraphes numeri XXI peculiaris est: Incipit excerpta antistitum quae recitata sunt contra Nestorium in synodo Ephesiorum. Sequitur tabula titulorum 19. l. De statutis Nicaeni concilii observandis. II. De Incarnatione Domini nostri Jesu Christi. III. De nativitate Christi adversus Arianos. IV. De homine Christo perfecto. V. De Incarnatione Domini ad clerum Alexandrinum. VI. De nativitate Christi, et comparatione figuli. VII. De beneficiis Domini et Salvatoris. VIII. De humanitate corporis Christi. IX. De eo quod Deus homo sit factus. X. De omnibus creaturis, quod Dominum comprehendere nesciunt. XI. De Christo induto formam servi. XII. De nativitate Christi.. XIII De auro, et thure, et myrrha. XIV. De virginitate Mariae, et Christi passione et resurrectione. XV. De libello Karisii presbyteri et aliorum presbyterorum qui a Nestorio decepti fuerant. XVI. De symbolo Nestorianorum. XVII. De anathematizantibus [Col. 0137C] Nestorium, et omnem haeresem Tessarescedecaritarum, et eos qui non celebrant sanctum Paschae, et Catharoes. XVIII. De responsis perversis Nestorii. XIX. De praedicantibus praeter fidem Nicaenam in omnibus abjiciendis. Post hanc tabulam prooemium est hujusmodi. Post consulatum D D. N N. Fl. Theodosii XIII et Fl. Valentiniani III P P. Augg. XI kal. Augusti, qui dies est secundum Aegyptios Epiphii XXVIII, jussu Augustissimorum piissimorumque principum synodus congregata est in Ephesiorum metropoli, et sedentibus cunctis in episcopio reverentissimi et religiosissimi episcopi Memnonis sanctissimis et Deo [CXIX] dilectissimis episcopis Cyrillo Alexandriae, agente etiam vicem sanctissimi et religiosissimi episcopi Romanae Ecclesiae Coelestini, et Juvenale Hierosolymorum, et Memnone Ephesiorum, et Flaviano Philipporum, agente etiam vicem Rufi sanctissimi Thessalonicensis episcopi, et universis una cum Philippo presbytero apostolicae sedis Romanae Ecclesiae legato. Hoc prooemium caret eo [Col. 0137D] episcoporum catalogo qui inseritur in editione Baluzii, nec non in actione primi concilii Chalcedonensis, ubi actio sexta Ephesinae synodi lecta fuit (Tom. IV Conc., col. 1133). In ms. autem Vat. 5845 inter Additiones Dionysii hoc idem prooemium legitur, uti in hac collectione. Solum post nomen Coelestini, et ante Juvenalem inseritur et Arcadio episcopo legato, et Projecto episcopo et legato, Juvenali, etc., quae duorum episcoporum apostolicae sedis vicem gerentium nomina melius praemittuntur Juvenali et caeteris, quam in mss. Baluzii ad finem catalogi rejiciuntur, quod ab aliis quoque Ephesinis actionibus abhorret.

Post laudatum prooemium subditur: Hique cum consedissent, Petrus presbyter Alexandriae, et Dionysius primicerius notariorum dixerunt. Sic pariter legitur in duobus aliis codicibus antiquissimis, uno Justelliano, altero collegii Parisiensis Societatis Jesu, qui memorantur tom. III Concil. col. 1200. At mss. Additionum Dionysii, nec non codices Baluzii melius [Col. 0138A] omittunt vocem Dionysius, et habent ut caetera Ephesina gesta: Petrus presbyter Alexandriae et primicerius notariorum dixit. Sequitur Petri interlocutio. Sancta et ingens synodus vestra omnem adhibens providentiam etc., uti apud Baluzium tom. IV Concil., col. 198, d, usque ad illa col. 206, b, et in remissionem mortuorum et vitam aeternam. Variant aliquanto in nostris codicibus sequentia: Ego Karisius obtuli libellum sicut superius scriptum, anathematizans Nestorium et ejus sequaces, manu mea subscripsi. Et dein omissa Nestoriani symboli anteriori parte, quae apud Baluzium legitur, postrema pars tantum hoc initio subjicitur: Nos vero catholici unum dicimus Filium et Dominum Jesum Christum, etc., a col. 207, b, usque ad illa columnae 212, b, Hanc manum ei commodavit Fl. Palladius, quod praesens litteras nesciret. Haec omnia in XIX titulos distributa comprehenduntur numero XXI.

Numero autem XXII. Incipiunt Nestorii blasphemiarum capitula, quibus epistolis ad se missis a sanctis [Col. 0138B] Coelestino Romanae urbis, et Cyrillo Alexandrino episcopis contradixit, et disputatione brevissima resolvendo duodecim capitula fidei, quae ad se missa fuerant, refellit. Nunc episcopi Cyrilli priora posuimus, quae Romana Ecclesia approbavit, et posteriora Nestorii ex Graeco in Latinum versa. Cyrillus dixit: Si quis non confitetur, etc. Nestorius respondit. Si quis eum, qui est Emmanuel, etc.; ac ita deinceps producuntur duodecim celebres Cyrilli anathematismi adversus Nestorium cum sua cujusque responsione seu blasphemia Nestorii. Hi anathematismi hac forma qua sua cuique responsio subditur, non exstant in Conciliis. Immo anathematismis Cyrilli editis tum Graece tum Latine ex fontibus diversis, responsiones, seu blasphemiae Nestorii ex hac tantum versione quae in praesenti collectione et in Additionibus Dionysianis conservata est, separatim prodierunt tom. III Concil., col. 971. Post hos anathematismos cum responsionibus descriptos, qui ad [Col. 0138C] actionem VI. Ephesinam minime pertinentes, hic inserti fuerunt, codices hujus collectionis cum illis Additionum Dionysii prosequuntur sic: His igitur recitatis decrevit sancta synodus, etc., uti tom. IV Concil., col. 212, b. Est decretum concilii Ephesini, quod ibidem post recitatum pseudosymbolum Nestorianum rectius subjicitur. Sed econtra male in eadem editione huic decreto subnectuntur multa testimonia ex Nestorii operibus excerpta, ac tandem sine ulla idonea transitione Ephesinorum Patrum subscriptiones afferuntur. Melius autem in nostris codicibus post ultima memorati decreti verba, si vero laicus sit, et eum fore anathema, sicut superius dictum est, congrue additur: Et subscripserunt. Cyrillus episcopus Alexandriae subscripsi; et reliquae subscriptiones recensentur, ut in laudata editione col. 216, e, usque ad finem cum eadem clausula: Expliciunt episcoporum nomina qui interfuerunt synodo contra Nestorium numero CXCIII. Haec praecipue notanda visa sunt. Caeterum in in textu non paucae variantes lectiones [Col. 0138D] occurrunt, quae edituris haec documenta utilia esse poterunt. Pleraeque antiquae canonum collectiones Latinae nihil [CXX] ex Ephesino concilio proferunt. Collectiones Hispanica et Isidoriana, nonnullique codices Hadriani ejusdem concilii titulo exhibent duas Cyrilli epistolas ad Nestorium quae ipsam synodum praecessene. In hac autem collectione, ac exinde in Additionibus Dionysianis sexta actio ejusdem synodi potior, hac forma quam descripsimus recepta fuit.

XXIII. Epistola imperialis ad Aurelium Carthaginensem episcopum. Est lex Honorii contra Pelagianos, quae in collectione hoc tomo edenda producetur cap. 16.

XXIV. Epistola Aurelii episcopi ad omnes episcopos per Byzacenam provinciam constitutos. Est ibidem cap. 17.

XXV. Excerpta de gestis habitis contra Pelagium haereticum. Ibidem cap. 18.

[Col. 0139A] XXVI. Sacra epistola Constantini (lege Constantii) imperatoris, Valentiniani Augusti junioris (supple Patris), de exsiliando Coelestio haeretico Pelagiano. Ibi cap. 19.

XXVII. Statuta antiqua Orientis tit. 102. Haec prodibunt inter documenta Juris canonici veteris num. 3, infra col. 653.

XXVIII. Epistola decretalis ad Anastasium episcopum Thessalonicensem. Est Leonis epist. 14, quae extra proprium locum collocatur tum in hac tabula, tum in corpore. Hoc enim numero describenda erat epistola Siricii ad universos episcopos missa, perperam exhibita num. XXXVIII, cui S. Ambrosius aliique episcopi respondent epistola sequenti.

XXIX. Rescriptum episcoporum atque fratrum. Est epistola S. Ambrosii aliorumque episcoporum ad Siricium quae in collectione edenda legitur cap. 31.

XXX. Epistola canonica, quam debent adimplere presbyteri, diaconi, subdiaconi. Edetur inter documenta [Col. 0139B] Juris canonici num. 4, infra col. 669.

XXXI. Concilium Laodicense versionis Isidorianae.

XXXII. Concilium Carthaginense. Est illud habitum sub Genethlio anno 390. Holstenius, ex ms. Vat. 1342 hujus collectionis, hoc concilium antea vitiatum suae integritati restituit, ac ex eodem insertum est tom. II Concil., col. 1243.

XXXIII. Epistola B. Clementis Urbis episcopi ad Jacobum fratrem Domini Hierosolymitanum. Est quidem supposititia, sed antiquitus apud Graecos conficta, et a Rufino latinitate donata. Inserta est etiam vetustae collectioni edendae cap. 64.

XXXIV. Praecepta S. Petri de sacramentis conservandis. Inter documenta proferentur num. 5; de quibus confer admonitionem iisdem documentis praefixam num. 5, infra col. 631.

XXXV. Gesta de Liberio apocrypha, de quibus in praecedenti capite num. 4.

XXXVI. Confessio fidei catholicae, quam papa Damasus [Col. 0139C] misit ad Paulinum Antiochenum episcopum.

XXXVII. Dilectissimo fratri Paulino Damasus. Haec duo documenta leguntur in collectione edenda cap. 55, ubi solum Damasi epistola confessioni fidei praemittitur. Confer annotationem primam in laudatum caput 55, in qua illud observabimus, Coelestinum papam in suo codice legisse prius confessionem fidei, deinde epistolam Damasi, ut in hac nostra collectione describuntur. In fine hujus epistolae additur: Confessio presbyterorum seu diaconorum Ecclesiae CP. Incipit: Ego illa CP. Ecclesiae diaconus vel presbyter, etc., ut in fine memorati capitis 55, infra col. 405. Confer ibidem not. 35.

XXXVIII. Epistola papae Siricii per universos episcopos missa, quae in collectione edenda invenietur cap. 30.

XXXIX. Epistola Siricii papae Himerio episcopo Tarraconensi. Ibidem cap. 29.

XL. Innocentius episcopus Urbis Exsuperio episcopo [Col. 0139D] Tolosano. Ibi cap. 29.

XLI. Item ejusdem ad Macedones episcopos. Ibi cap. 22.

XLII. Innocentius Victricio episcopo Rothomagensi. Ibidem cap. 24.

[CXXI] XLIII. Epistola Innocentii papae ad Decentium episcopum Egubinum. lb. cap. 23.

XLIV. Epistola Zosimi papae Esycio episcopo Solitano, lege Salonitano. lb. cap. 32.

XLV. Supplicatio papae Bonifacii ad Honorium, quae incipit Ecclesiae meae, et rescriptum Honorii ad Bonifacium. Exstant tom. III Concil. col. 434 et 436.

XLVI. Epistola Coelestini papae universis episcopis. Habetur in collectione edenda cap. 36.

XLVII. Item Coelestini papae Ecclesiae Romanae data ad synodum in Epheso constitutam. Edita est tom. III Concil. col. 1143, et tom. IV col. 88, nec non apud P. Coustantium tom. I Epist. Rom. pont. col. 1155.

XLVIII. Item alia epistola Coelestini papae ad Nestorium: [Col. 0140A] tom. III Concil. col. 903, et apud Coustantium col. 1114.

XLIX. Item alia epistola ejusdem exhortatoria ad Constantinopolitanum clerum et plebem missa: eodem tom. III col. 914, et apud Coustantium col. 1131. Haec tria documenta ex collectione Cresconiana, id est ex mss. Additionum Dionysii, primum impressa fuerunt a Romanis editoribus Epistolarum Romanorum pontificum, et deinde in Annalibus recusa a cardinali Baronio. Ex hac autem nostra collectione in Additiones Dionysianas, ut videbimus, traducta fuerunt. Inveniuntur etiam in mss. antiquae versionis synodi Ephesinae, quibus Baluzius et Coustantius usi sunt.

L. Coelestinus episcopus universis episcopis per Viennensem provinciam constitutis. Exstat in collectione edenda cap. 35.

LI. Accusatio Xysti papae.

LII. De Polycronio Hierosolymitano episcopo.

[Col. 0140B] LIII. Dejectio Marcellini papae. Haec tria documenta supposititia leguntur etiam in collectione praecendenti Lucano-Colbertina, in qua duo priora in unum copulantur. Vide quae ibidem diximus num. 4.

LIV. Epistola Leonis papae ad Rusticum.

LV. Rustici inquisitiones et Leonis responsa: in nostra editione epist. 167.

LVI. Leonis epistolae Siculis, nostrae editionis epist. 16. LVII. Aquileiensi episcopo. Ib. epist. I. LVIII. Africanis epist. 12 editionis decurtatae. LIX. Nicetae Aquileiensi epist. 159. LX. Dioscoro Alexandrino epist. 9. LXI. Juvenali Hierosolymitano epist. 139. LXII. Leoni Augusto epist. 145. LXIII. Maximo Antiocheno epist. 119. Additur in corpore epist. 80, ad Anatolium Constantinopolitanum, quae in tabu a omissa fuit. LXIV. Flaviano Constantinopolitano epist. 23. LXV. Flaviani epist. 22, ad Leonem. LXVI. Leonis ad Eutychetem epist. 20. LXVII. ad Flavianum Constantinopolitanum epist. 28. LXVIII. ad Leonem Augustum epist. 165.

[Col. 0140C] LXIX. Exempla gestorum ubi in Constantinopolitana synodo Eutyches haereticus damnatus, est.

LXX. Subscriptiones Flaviani episcopi, seu universorum episcoporum qui in hujusmodi concilio consederunt. Quae his duobus numeris proponuntur, exstant in collectione edenda cap. 42.

LXXI. Interfectio Proterii episcopi Alexandrini. Sub hoc titulo profertur historica narratio quae edetur in laudata collectione cap. 43, infra col. 308.

LXXII. Epistola Simplicii episcopi ad Acacium. Ibidem cap. 44.

LXXIII. Exemplum epistolae quam misit Acacius ad Simplicium episcopum. Ib. cap. 45.

LXXIV. Felicis papae ad Zenonem Augustum. Exstat tom. V Concil, col. 147.

In tabula codicum hujus collectionis tres numeri producuntur sic. LXXV. Item ejusdem Felicis papae ad Acacium episcopum. LXXVI. Exemplum epistolae quam misit Acacius ad Simplicianum episcopum.

[Col. 0140D] LXXVII. Incipit exemplum epistolarum beatissimi papae Felicis urbis Romae. Cum autem his numeris nihil correspondeat in corpore ipsius collectionis, palam fit hanc esse erroneam repetitionem duorum numerorum praecedentium et numeri sequentis.

LXXVIII. Item ejusdem Felicis ad Acacium episcopum: tom. V Concil. col. 143.

[CXXII] LXXIX. Item imperator Zenon (lege ad imperatorem Zenonem) ad libellum episcopi Joannis Ecclesiae Alexandrinae. Est epistola ejusdem pontificis quae legitur ibidem col. 218.

LXXX. Item epistola Felicis episcopi ad Acacium supradictum. Ib. col. 217. Documenta exhibita his numeris LXXIV, LXXVIII, LXXIX et LXXX, ex hac collectione in Additiones Dionysianas traducta, ex iisdem Additionibus impressa fuere.

LXXXI. Item ejusdem papae ad Acacium alia. Legitur in collectione edenda cap. 46. LXXXII usque ad LXXXIX. Testimonia Patrum, quae omissa superius [Col. 0141A] num. LXVIII, subjecta invenientur Leonis epistolae 165 ad Leonem Augustum tom. I col. 1383, ubi vide nostram annotationem primam, et aliam 88 col. 1400.

XC. Item fides catholicae Romanae Ecclesiae. Est libellus fidei in collectione subjicienda descriptus cap. 39, in quem vide annot. 1.

Utriusque codicis Vaticani et Barberini tabula desinit in hoc numero seu titulo XC, in quo ipsam primaevam collectionem desiisse cognoscimus. At in fine collectionis utriusque codicis post eumdem titulum XC, antiquo charactere proferuntur Instituta S. Gelasii episcopi, quae sunt in collectione edenda cap. 58. Alia porro adduntur in Barberino ms., alia in Vaticano. In Barberino pag. 293 tergo: Constituta S. Gelasii papae, quae episcopi in ordinatione sua recipiunt. Papa Ill. Clero et plebi consistenti in civitate Ill. dilectissimis filiis in Domino salutem. Probabilibus desideriis, etc., uti habetur tom. V Concil. col. 383. Dein recentiori charactere: Epistola Gregorii papae ad [Col. 0141B] Castorium Ariminensem episcopum, quae legitur lib. II Registri S. Gregorii epist. 41. Item Gregorii epistola ad Vitalianum religiosum abbatem de Benevento. Aliquot fragmenta Gelasii papae. Dictum Feliciani episcopi Ruspensis, quod exstat tom. V Concil. col. 931, ac tria dicta Karoli imperatoris, quae in Capitularibus inveniuntur.

In ms. autem Vaticano haec posteriori charactere subnectuntur. Decreta S. Gregorii ad clerum in basilica S. Petri apostoli. Est concilium S. Gregorii I, tom. VI Concil. col. 915. Alia decreta Gregorii II in synodo Romana anni 721, tom. VIII Concil. col. 185. Concilium Eugenii papae editum ab Holstenio in Collectione Romana, et exinde tom. IX Concil. col. 1117. Tandem post nonnulla fragmenta ex synodis Carthaginensibus, exhibetur concilium Leonis IV, ab eodem Holstenio impressum ac recusum eodem tom. IX col. 1127.



CAPUT VIII. De collectione a Quesnello edita et hoc tomo recusa De alia collectione Colbertina 3368.
[Col. 0141C]

1. Priorem collectionem, quam post Quesnellum hoc tomo integram et emendatiorem exhibebimus, non fuisse Codicem canonum publica Romanae sedis auctoritate digestum aut editum, et Romanae Ecclesiae usu receptum sub Innocentio, Zosimo et Leone pontificibus, sed esse collectionem a privato homine in Galliis concinnatam, late probabimus in Observationibus quae dissertationi XII ejusdem Quesnelli subjicientur. Antiquitatem porro ipsius collectionis atque praestantiam exposuimus in praefatione quae eidem collectioni praefigetur. Nonnulla in hujus commendationem accumulavit Quesnellus in generali suae editionis praefatione § 6, quae huc expendenda reservavimus. Exhibet, inquit, antiquam illam canonum Orientalium versionem quae in usu fuit per plures Ecclesias Occidentales ante Dionysianam. Hanc quidem ex parte habemus in Isidoriana collectione; sed nec hanc illam [Col. 0141D] antiquam esse confidentius quis pronuntiare ausus esset, antequam id ex ejus collatione cum nostra appareret; nec sincera omnino habetur apud Isidorum, sed mendis, interpolutionibus, aliisque corruptelis vitiata. Ejus versionis antiquitas: ex aliis etiam vetustissimis collectionibus quae eamdem interpretationem praeferunt confirmatur, atque ex his tutius dignosci et corrigi possunt menda quae apud Isidorum occurrunt; lectiones enim collectionis a Quesnello [CXXIII] vulgatae non semper meliores sunt, cum praesertim quaedam e liberiori collectoris licentia prodeant, ut suis locis observabimus. Sequitur Quesnellus: Praeterea antiqua Romanae Ecclesiae disciplina ex ista versione innotescit, dum aliquos canones Orientales ab ea rejectos docet, alios mutatos, suoque accommodatos usui; quod ex Dionysii versione obscurum manet, quippe qui canones ad fidem Graeci textus transtulit, non habita ratione receptae ab Ecclesia Romana [Col. 0142A] diciplinae. Et post pauca: Romanae Africanaeque disciplinae nexum notiorem facit: ac deinde: Ops hujus codicis dignoscitur quae quove tempore Orientales synodi in usum receptae fuerint in Ecclesia Romana; quo Antiocheni canones, Constantinopolitani, Africani, et si qui alii in cantroversiam vocantur. Haec tria ei praejudicio innituntur, quo hunc Romanae Ecclesiae codicem perperam credidit. Vide de his plura in Observationibus ad dissert. XII. Addit autem verissime: Mitto quod antiquas primasque habet versiones opusculorum sanctorum aliquot Patrum, qui saeculi quinti initio celebres fuere, et pontificum Romanorum conciliorumque usu consecratae; quod plures fidei libellos qua editos, qua non antehac editos continet; quod aliqua Africanorum decreta in editis praetermissa redintegrat. Quod porro addit, Epistolas aliquot Romanorum pontificum aliaque monumenta egregie interpolata sinceritati suae restituit, ob non paucas optimas lectiones ope hujus collectionis restitutas verissimum est. Quod si respicit Gelasii epistolam ad [Col. 0142B] Dardanos, quae in editis Conciliorum prolixior, brevior autem in hac collectione invenitur, interpolationis notam in vulgatis abstergemus cap. 11, § 4, ubi duplicem ejus epistolae formam ipso Gelasio auctore editam demonstrabimus. Subdit: Non ea solum exhibet quae ad disciplinam ecclesiasticam pertinent, sed etiam quidquid fere pro fidei causa actum scriptumque est vel ab apostolica sede, vel ab aliis episcopis per illa tempora, id codex comprehendit: in quo praestat et Dionysiano et caeteris canonum constitutorumque codicibus, qui nihil de rebus fidei attingunt, si Capitula de gratia et libero arbitrio Coelestini epistolae annexa excipias, quae apud Dionysium habentur et desiderantur in nostro, et Gangrenses anathematismos. Dum caeteros canonum constitutorumque codices nihil de rebus fidei attingere prodidit, non satis bene perpendit editionem Isidori, et multo minus alias antiquissimas manuscriptas collectiones, in quibus paria decreta circa fidem invenimus. Illam tandem [Col. 0142C] maxime extollit Sardicensium et Nicaenorum canonum conjunctionem, qua omnes in hac collectione Nicaenorum titulo inscripti, ab omni dolo ac fraude vindicant summos pontifices, cum Sardicenses veluti Nicaenos allegarunt. Etsi vero haec eadem conjunctio in aliis quoque antiquis collectionibus, quas cap. 1 § 3 memoravimus, inveniatur; cum tamen hae antea essent ignotae, istud vindiciarum genus ex editione hujus collectionis in publicum prodiit.

2. Nunc quaedam peculiaria animadvertenda supersunt circa fontes ex quibus collectionis auctor potissimum profecit. Nicaenos canones cum Sardicensibus junctos ex antiqua sane interpretatione, quam Isidorianam vocant, derivavit. At simul prae oculis habuit aliud eorumdem canonum exemplum simile illi quod continetur in ms. Vat. Reginae 1997. Ex hoc enim tria sumpsit, divisionem ac fere titulos canonum, integrum canonem sextum, et catalogum Patrum, ut ex annotationibus patebit. Hinc etiam [Col. 0142D] praeterivit canonem ultimum Nicaenum de omittenda genuflexione diebus Dominicis atque paschalibus, qui in Isidoriana versione descriptus, in laudato exemplo Vaticano regio desideratur. In aliis Graecis canonibus, quos ex eadem antiqua interpretatione recepit, nimirum in Ancyranis, Neocaesariensibus, Gangrensibus, Antiochenis, Laodicenis, atque Constantinopolitanis, liberiorem interpretandi rationem praefert, qua quidam canones aliis verbis additis vel mutatis a pura antiqua Isidoriana versione discrepant. Soli canones Chalcedonenses non ex Isidoriana versione, sed ex ea quae Prisca appelatur, descripti fuere. Peculiarem Africanorum canonum fontem nactus est collector, ex quo derivavit non solum Breviarium Hipponense, quod restituendae plenariae synodo Carthaginensi anni 397 necessarium fuit; verum etiam Mizonii et aliorum Byzacenorum epistolam, quae in nulla alia collectione haclenus inventa [Col. 0143A] est. Collectionem praeterea reperit [CXXIV] singularem documentorum ad Pelagianam causam pertinentium, cujus Graecam versionem Photius retulit cod. 53. Hinc conservata nobis fuerunt quaedam documenta quae alias periissent; ac praeterea in canonibus contra haeresim Pelagianam Carthagine editis anno 418 unum decretum in aliis collectionibus omissum, restitutum accepimus. Confer annotationes ipsi collectioni subjectas, in quibus alia plura deteximus.

3. Pauca hic subnectimus de alia collectione quae exstat in vetusto exemplo Colbertino 3368. De hoc disserit P. Coustantius in praefatione ad tom. I Epistolarum Romanorum pontificum pag. LXXXVII et seqq. Idem codex duas partes seu verius duas collectiones complectitur, quae duabus titulorum tabulis seu indicibus distinguuntur. Hic de sola prima parte seu collectione quae ex Quesnelliana non pauca recepit agemus, de altera dicturi cap. 10 § 5, ubi sermo erit de Gallicanis collectionibus, ad quas haec altera [Col. 0143B] propius accedit. Igitur prima collectio, si tabulam respicias, quae primaevi fetus indicium est, constat ex capitulis 57; caetera enim, quae in eadem tabula non indicantur, posterioribus additamentis accensenda sunt. In tabula primum indicantur omnia capitula collectionis Lucano-Colbertinae. Adduntur Leonis epistolae septem. Dein ex collectione Quesnelliana, quam edituri sumus, excerpta fuerunt capitula 6, 13, et 42, usque ad 50, id est Carthaginensis concilii litterae ad Innocentium, plenarium concilium celebratum Carthagine anno 418 contra Pelagium atque Coelestium, gesta Constantinopolitanae synodi quibus a Flaviano Eutyches damnatus fuit, gesta de nomine Acacii, epistolae Simplicii ad Acacium, et Acacii ad Simplicium, Felicis papae ad Acacium, Gelasii tomus de anathematis vinculo, ejusdem commenitorium ad Faustum, epistola ad Anastasium imperatorem, et alia de damnatione Acacii. Accedunt praeterea aliae tres Leonis epistolae et litterae S. Clementis ad Jacobum de Domini sacramentis. In corpore [Col. 0143C] vero suo loco non afferuntur duo postrema capita 56 et 57, quae indicantur in tabula, id est epistola Leonis ad imperatorem, et alia S. Clementis ad Jacobum; sed ea in sequentibus documentis postea adjectis interserta fuerunt.

4. Documenta autem adjecta quae non enuntiantur in praemissa tabula, sunt aliae tres Leonis epistolae cum particula seu clausula aliarum litterarum ejusdem pontificis; item omnia monumenta in causa Pelagianorum, quae in collectione edenda referuntur a cap. 6 ad cap. 20, dum in praemissa tabula duo tantum indicantur, sextum, et decimum tertium. Haec excipiunt alia sex capitula sumpta ex eadem collectione c. 30, 31, et 52, usque ad 55. Accedit ex eadem concilium Telense, et regula formatarum. Ex collectione vero Colbertino-Lucana additur decretum Gelasii de libris. In fine tandem describitur Constitutum domni Constantini imperatoris in gratiam Romanae Ecclesiae signatum Roma sub die III kal. April., domno nostro Flavio Constantino Augusto IV et Gallicano [Col. 0143D] viris clarissimis consulibus. Haec colligere licuit ex P. Coustantio. Si codicem potuissemus expendere, hanc collectionem distinctius descripsissemus. Id unum vero certum perspicimus, duos fuisse hujus collectionis fontes, nimirum collectionem Lucano-Colbertinam, quae tota in hanc traducta fuit, et aliam hoc tomo edendam, in qua caetera inveniuntur documenta quae in Colbertino-Lucana desiderantur. Unum supposititium Constantini constitutum, in fine descriptum, quod in neutra hac collectione legitur, recentiori additamento referendum videtur.



CAPUT IX De collectione quae continetur in ms. 55 Capituli cathedralis ecclesiae Veronensis. De synodo Antiochiae celebrata circa an. 379. Tomus Occidentalium in ea productus et subscriptus delegitur. Proestantia hujus collectionis ex versione antiquissima et documentis in ea conservatis.
[Col. 0144A]

1. Hic codex membranaceus est quadratae formae ac majusculis litteris scriptus, qui characteres antiquitatem ejus satis indigitant. In eo duo diversi codices in unum copulati nunc inveniuntur, quorum primus initio caret, [CXXV] secundus autem integer est. Diversitatem horum codicum evidenter demonstrant paginae quae in primo constant ex lineis 29; in altero autem XXVII lineas constanter exhibent. Primus codex capite diminutus continet partem titulorum concilii Carthaginensis anni 419, qui incipiunt a titulo 49 et progrediuntur usque ad tit. 108. Tum eodem numero servato proferuntur ipsi canones, qui inchoant a commemoratione concilii Hipponensis anni 39. De concilio quod Hypponiregio factum est. Gloriosissimo imperatore Theodosio Aug. III et Habundantio v. c. cons. octavas idus Octobris, etc., uti [Col. 0144B] apud Dionysium. Quod si apud hunc (Tom. III Conc. col. 501) in vulgatis ex Hadriana collectione excerptis sunt tantum canones 105, nihil moveat; in nostro enim codice numeri idcirco augentur, quia tres numeri iis locis affiguntur, qui in iisdem vulgatis numero carent. Africanorum epistola, quae signatur num. 108, non affertur integra, sed usque ad illa verba: vel multis aliis impedimentis adduci non potuerunt; et nihilominus haec clausula appenditur: Expliciunt canones diversorum conciliorum Africanae provinciae numerum CVIII. Tum sequuntur duo folia olim vacua, in quibus posteriori manu ac diverso antiquo charactere quaedam descripta fuerunt. In his sunt versus ad Dalmatianum, quos edidimus cap. 1 § 3, in fine.

2. Postea incipit codex secundus integer, cujus quaterniones alphabeticis litteris A B C signati sunt. Hic peculiarem collectionem complectitur, quae exactius describenda est.

I. Legitur ignota hactenus versio Nicaenorum canonum, [Col. 0144C] quam hoc tomo proferemus in lucem (Infr. col. 581). Tituli et in hoc et in caeteris documentis scripti sunt litteris majusculis rubeis et crassioribus; textus vero majusculis nigris et minoribus.

II. Concilium Neocaesariense ex versione Isidoriana, cujus lectionibus usi sumus in emendando capite quarto collectionis subjiciendae.

III. Exempli synodi habitae Romae episcoporum XCIII ex rescripto imperiali. Damasus Valerianus, etc., episcopis catholicis per Orientem constitutis in Domino salutem. Confidimus quidem sanctitatem vestram, etc. Est epistola synodica Damasi atque aliorum episcoporum Italiae et Galliae ab Holstenio primum vulgata, ac dein inserta tom. II Concil. Veuetae edit. col. 1043, cui aliquot decretorum particulae, ac tandem subscriptiones episcoporum synodi Antiochenae subjiciuntur cum clausula. Explicit synodus Romana et Antiochensis. Cum vero epistola quae in hoc documento primo loco praefertur, ad Illyricianos data fuerit, ut illam quidem Illyricianis inscriptam recitant [Col. 0144D] Theodoretus lib. II, cap. 22, et Sozomenus lib. VI, cap. 27, inscriptionem ad Orientales in Holsteniano codice inventam Henricus Valesius in notis ad Sozomenum erroris notavit. At noster codex eamdem inscriptionem satis vindicat: nihilque vetat (ut animadvertit P. Constantius in admonitione ad epistolam tertiam Damasi n. 3, pag. 479) quominus cum ad episcopos Illyrici fuisset scripta, ejus exemplum postea etiam ad Orientales transmissum sit. Immo cum in calce ipsius epistolae dicatur tum in Holsteniano, tum in nostro codice: Ego Sabinus diaconus Mediolanensis legatus de authentico dedi; palam fit non ipsum authenticum originale Orientalibus fuisse traditum, sed cum hoc in Illyrico relictum esset, ejus exemplum inducto Orientalium titulo in Orientem a Sabino fuisse perlatum. Enimvero apud S. Basilium exstat epistola 69, Orientalium XXXII episcoporum nominibus signata, et Sabino diacono tradita, ut Italiae [Col. 0145A] et Galliae episcopis redderetur, in cujus calce eosdem Italos et Gallos eorumque synodicam laudant et approbant. Cum porro Sabinus in Orientem perrexerit anno 372, particulae autem decretorum quae in nostro et Holstenii codicibus memoratae synodicae subnectuntur, ad posterius tempus, quo Apollinaris errores in eisdem perstricti jam prodierant, manifestissime spectent; hinc epistolam cum iisdem decretis perperam copulatam, ac propterea alteram ab alteris separandam credidit P. Coustantius loco laudato num 4. Nihil vero oberit si credamus hoc documento exhiberi Antiochenae synodi gesta, quibus scilicet Orientales, ut suam fidem Occidentalibus probarent, in synodo Antiochiae celebrata subcripserunt tum Romanae synodicae antea jam missae in Orientem, tum particulis illis decretorum quae quidem in utroque codice [CXXVI] sine ulla divisione synodicae adjiciuntur. Ex epist. 321 S. Basilii discimus Dorotheum, cum esset Romae ab Orientalibus missus [Col. 0145B] anno 377, audisse Meletium Antiochenum et Eusebium Samosatenum Ariana haeresi fuisse notatos. Hac forte de causa concilium Romae habitum fuit, et decreta, vel laudatae decretorum particulae in Orientem missae; quibus acceptis Antiochena subinde synodus coacta circa annum 379, cujus meminisse videtur S. Gregorius Nyssenus in litteris ad Olympium de vita S. Macrinae; ac in ea, ut omnis Arianae haereseos suspicio amoveretur, memorati episcopi Meletius et Eusebius cum aliis ejusdem synodi Patribus Damasi epistolam cum decretis illis jungentes, omnia suis subscriptionibus firmarunt. Huc respexisse videntur Patres concilii Constantinopolitani, cum canone apud Graecos quinto, edito, ut putamus, in synodo anni 382, statuerunt: De tomo Occidentalium etiam eos suscipimus qui Antiochiae unam Patris, et Filii, et Spiritus Sancti Deitatem confitentur: ubi tomus Occidentalium congruit illi Damasi synodicae et decretis simul junctis quibus illi episcopi Antiochiae subscribentes, unam Patris, et Filii, et Spiritus [Col. 0145C] Sancti Deitatem in iisdem declaratam confessi sunt (Tom. II Concil. col. 1126, e). Hoc idem documentum iidem profecto Constantinopolitani Patres indicarunt, cum in epistola ad Damasum et alios episcopos Occidentis scripsere: Qua de re si quid amplius desideratis, satis vobis fiet, si TOMUM (graece ) Antiochiae a synodo, quae illic celebrata est, conditum . . . . legere cignemini. Quem in laudato canone tomum Occidentalium appellarunt, quia tum ea epistola Damasi, tum illa decreta ab Occidente missa fuerunt; hic non male tomum Antiochiae a synodo conditum vocant, quippe quod haec synodus eamdem Damasi synodicam antea acceptam cum memoratis decretis copulavit atque subscripsit. Hujus autem documenti ex unico codice hactenus impressi aliquot loca ope nostri manuscripti supplere vel corrigere placet. In primo fragmento decreti, quod legitur tom. II Concil. col. 1046, b, post verba, Spiritus divinus qui fecit me, addenda sunt haec: non enim separandus est Divinitate, [Col. 0145D] qui in operatione, etc. Et post nonnulla ibidem litt. c corrigendum: aut praevaricationibus (melius vulgati praevaricatoribus) ea impertiatur facile communio, ut reliquis peccandi incentiva tribuantur. In tertio fragmento col. 1047, a, post voces aut sensu corrupto addendum est, coaeternae essentiae Trinitatem credentes. Monendum tandem est, ita in nostro codice, ut in vulgato Holstenii, affirmari, subscripsisse episcopos CXLVI, quod ea de causa monemus, quia in Harduini notatione scribitur: In codice Vaticano dicuntur esse subscriptiones CLXIII, ubi corrigendum CLIII. Qui vero ad P. Harduinum id scripsit, septem episcoporum subscriptiones, quae integrae in hoc documento exhibentur, computavit una cum aliis CXLVI, quae brevitatis causa ab antiquario omissae hac formula indicantur: Similiter et alii CXLVI. Orientales episcopi subscripserunt, quorum subscriptio in authenticum hodie in archivis Romanae Ecclesiae tenetur.

IV. Canones Gangrenses. V. Laodiceni. VI. Constantinopolitani. [Col. 0146A] VII. Anquiritani, omnes ex Isidoriana versione.

VIII. Canones Chalcedonenses ex interpretatione a vulgatis et notis diversa, quam huic tomo inseremus infra col. 617.

IX. Epistola ad Ecclesiam Alexandrinam. Est epistola Patrum Nicaenorum versionis hactenus ineditae, quam pariter dabimus col. 587.

X. Haec annotatio subjicitur, quae ad Sardicensem synodum pertinet. Tunc temporis ingerebantur molestiae imperatoribus synodum convocare, ut insidiarentur Paulo episcopo Constantinopolitano per suggestionem Eusebii, Acacii, Theodori, Valentis, Stephani, et sociorum ipsorum: et congregata est synodus consulatu Constantini et Constantini apud Sardicam. Explicit. Deo gratias. Amen. Haec annotatio est erronea quantum ad Eusebium: Eusebius enim Nicomediensis ante Sardicense concilium obierat. Consulatus porro Constantini et Constantini vitio laborat: scribendum [Col. 0146B] enim fuerat Constantii IV et Constantis III. Concinit tamen haec consularis nota cum iis quae in hoc eodem codice traduntur de S. Athanasii gestis, ubi hic sanctus episcopus, qui statim post Sardicensem synodum sedem suam repetiit, rediisse dicitur consulibus Constantino IV et Constante III, ubi simili errore scriptum est Constantino [CXXVII] pro Constantio. Isthaec annotatio e Graeco reddita est, uti alia ad Sardicensem synodum pertinentia. Num vero hi errores Graeco auctori, an Latino interpreti, vel amanuensi tribuendi sint, non est hujus loci sollicitius inquirere.

XI. Abrupta serie documentorum Sardicensium, quae postea proferentur, inseruntur canones apostolici ex versione Dionysii Exigui.

XII. Item Antiocheni ex eadem interpretatione.

XIII. Sequuntur documenta Sardicensia. Incip. canon Sardicens. Sancta synodus congregata est Sardicae ex diversis provinciis, etc. Est formula fidei pseudosynodi Sardicensis cum eodem initio quo apud S. Hilarium legitur in libro de Synodis tom. II col. [Col. 0146C] 482 edit. Veron., sed ex alia ignota versione, quam hoc tomo exhibebimus col. 615.

XIV. Interseritur brevis cyclus paschalis.

XV. Tum hic titulus legitur: Definitiones apua Sardicam. Dilectissimo fratri Julio, etc. Est interpretatio epistolae Osii et Protogenis ad Julium papam, cujus Sozomenus meminit lib. III, c. 12. Haec pariter antea inedita in hac editione prodidit col. 597. Vide quae supra diximus part. I, c. 6, n. 11.

XVI. Inedita versio synodicae Sardicensis cum additamento expositionis fidei, quod refertur a Theodoreto lib. II, c. 6. Hanc quoque versionem producemus in lucem col. 598.

XVII. Dein sine novo titulo subjiciuntur canones Sardicenses non ex originali Latino, sed ex Graeco Latine redditi antiqua interpretatione, et cum uno canone ultra illos qui in Graeco textu leguntur. Hanc pariter interpretationem dabimus col. 589.

XVIII. Inseritur porro alio charactere eorumdem [Col. 0146D] canonum quasi alia translatio exemplum Latinum, quod Dionysius Exiguus recepit. Postea eadem antiquiori manu continuat series documentorum Sardicensium.

XIX. Epistola Athanasii ad presbyteros et diaconos Ecclesiae sanctae apud Alexandriam et Parembolam, a marchione Maffeio edita in Appendice Historiae Theologicae pag. 261, eademque hoc tomo recudetur col. 611.

XX. Alia epistola synodi Sardicensis ad presbyteros et diaconos Mareoticae. Vulgata est in eadem Appendice pag. 258, et a nobis pariter repetetur col. 607.

XXI. Athanasii epistola ad eosdem, quamplures Sardicenses Patres suis subscriptionibus firmarunt. Ibidem edita pag. 259, et iterum hoc tomo recudenda col. 609.

XXII. Sine ullo titulo subduntur quaedam gesta S. Athanasii apud Maffeium eodem loco edita pag. [Col. 0147A] 265, quae dum in fine proferunt Athanasii successores, ac in Theophilo desinunt, tempus indicare videntur quo scripta fuere. Nullum documentum fortassis prodiit in quo chronologici characteres frequentius occurrant. Brevi contextu consulatus viginti designantur, et cum gesta potiora referuntur, mensis etiam ac dies notatur. Alexandrinorum, seu Aegyptiorum mensium nomina Graecum originale in ipsa Alexandrina urbe, seu in Aegypto conditum ostendunt. Nihil praeclarius haberi posset, nisi manifesti errores hic illic detegerentur, ob quos hoc documentum alias insigne apud nonnullos eruditos male audivit. Cum vero in his gestis quaedam dicantur omissa, haud credimus errores Graeco eorumdem gestorum scriptori, qui Theophilo Alexandrino videtur fuisse coaevus, posse ascribi, sed partim Graeco collectori horum documentorum, qui minus exacte alicubi ex fusioribus gestis excerpsit, partim Latino interpreti, partim etiam imperitiae, seu oscitantiae amanuensis. Plerique errores in numeris et nominibus siti sunt, [Col. 0147B] in quibus quam facile sit errare nemo peritus ignorat. Alii accidere potuerunt ob saltus in codicibus non infrequentes, qui sensum abrumpunt vel aliorsum distrahunt; alii ob alias allucinationes collectoribus, interpretibus, et librariis minus peritis, vel indiligentibus familiares. Hi autem errores, etsi evincunt, huic documento tam perverse vitiato non semper, nec prorsus esse fidendum, ubi praesertim alia certiora testimonia refragantur; nihil tamen officiunt quo minus credamus haec gesta ab origine a Graeco Aegyptio auctore fuisse scripta sub Theophilo, [CXXVIII] cujus originale, si ad nos pervenisset, vel exacta ipsius versio, tot vitia aut menda haudquaquam invenirentur.

XXIII. Post haec hic titulus legitur: Item symbolus sanctae synodi Sardici. Mox vero subjiciuntur abrenuntiationes in baptismo adhibitae, ac symbolum Constantinopolitanum ignotae versionis.

XXIV. Epistola Constantini de synodo Nicaena. Constantinus [Col. 0147C] Pius catholicae orthodoxorum Ecclesiae per Alexandriam: Gaudete, fratres dilectissimi; perfecte gratiam accepimus a divina providentia, etc. Est inedita versio ejus epistolae quae profertur a Socrate lib. I, cap. 9, et a Gelasio Cyziceno lib. II, c. 36.

XXV. Lex Constantini contra Arium interpretationis ineditae. Victor Constantinus Magnus Pius episcopis per qua loca et populis. Malivolus et impius Arius imitatus diabolum juste meretur, etc. Vide hanc epistolam apud Socratem et Gelasium Cyzicenum locis laudatis.

XXVI. Epistolae duae, altera quatuor sanctorum episcoporum tum confessorum, et postea martyrum Aegypti, ad Meletium subjecto historico quodam fragmento, altera S. Petri Alexandrini episcopi et martyris: quae ad Meletiani schismatis initia pertinent. Haec pretiosa documenta ex hoc codice edita sunt a laudato march. Maffeio in Appendice memorata pag. 254 et 255.

[Col. 0147D] XXVII. Codicem claudit Definitio dogmatum ecclesiasticorum Gennadii presbyteri Massiliensis. Hic titulus rubro charactere prima manu scriptus. At superducta linea, alia recentiori manu et charactere nigro pro Gennadii presbyteri Massiliensis, in superiori intervallo scriptum fuit Beatissimi Augustini episcopi, quia hoc opusculum in aliis codicibus Augustino perperam inscribitur, et idcirco editum est in Appendice Operum ejusdem tom. VIII, col. 78.

3. Haec autem annotatio alternis lineis nigris et rubeis et majusculis litteris scripta in ultima pagina legitur: Hec de mendosis exemplaribus transtuli tandem, et quaedam quidem qua . . . . on ut voluit, tamen potuit (supple et corrigere quamvis non ut volui, tamen ut potui) recorrexit. Quedam autem tacito pretermisi, re . . . . . (f. reliqua) Domini arbitrio derelinquens. Qui legis, ore . . . . . . catore (leg. ora pro me peccatore) sit d n abeas red . . . . . ilimus omnium dia . . . . Theodosius indignus . . . . conus fecit. Haec postrema verba sic [Col. 0148A] supplenda: humillimus omnium diaconorum Theodosius indignus diaconus fecit. Verba de mendosis exemplaribus transtuli, Theodosium merum exscriptorem, non vero ejus versionis, quae in ipso tantum codice invenitur, auctorem innuunt. Equidem idem Theodosius, qui Latinae linguae imperitissimus ex hac ipsa annotatione cognoscitur. Graecae adeo ignarus fuit, ut in exscribendo canone 17, Ancyrano Isidorianae versionis Graeca verba sensui intelligendo necessaria omiserit, quae in aliis mss. et in vulgatis ejusdem versionis leguntur. Fuit vero auctor praesentis collectionis, in qua compingenda aliquot codicibus usus est. Peculiaris codex ille fuit, qui documenta Graeca ineditae Latinae interpretationis continebat. Hujus autem interpretationis antiquus auctor Graecum exemplum adhibuit, quod cum pleraque documenta Alexandrinae Ecclesiae peculiaria contineret, ipsumque Nicaenum concilium a notatione incipiat de seditione facta sub Alexandro episcopo Alexandrino, quae in aliis Graecis exemplis non legitur; in eadem Ecclesia [Col. 0148B] saltem ab origine scriptum videtur post synodum Chalcedonensem: quippe quae est recentius documentum nova versione latinitate donatum. Theodosius vero documenta hujus ineditae versionis pro suo ingenio separavit, aliaque aliunde documenta ipsis interseruit, nunc ex Isidoriana interpretatione, nunc ex Dionysio, nunc aliis ex fontibus, ex quibus tertium maxime insigne, et vigesimum sextum monumentum derivavit. In eodem porro exemplo, quod ineditam versionem exhibebat, sola erant ex conciliis Nicaenum, Sardicense, et Chalcedonense: si enim aliarum synodorum Graecarum canones praetulisset, omnes ab eodem interprete fuissent latinitate donati, nec Theodosius caeteros canones ex Isidoriana aut Dionysiana versione derivasset. Certe vero Graecum exemplum quantum ad documenta Sardicensia illis videtur simile quibus usi sunt Socrates, Sozomenus, Theodoretus, ac Patres Chalcedonenses, uti latius ostendimus part. I, c. 6, n. 11; adeo ut, quantum ad [Col. 0148C] ea documenta, non fuerit Alexandrinae Ecclesiae proprium, sed [CXXIX] plura ejusmodi exemplaria latius propagata in ipso Oriente ac in tota Graecia in laudatorum scriptorum et Patrum manus facile pervenerint. Vide quae de ipsis documentis dicentur in Admonitione ipsis praemittenda col. 378.



CAPUT X. De collectionibus Gallicanis.



§ 1. Vetusti codices canonum apud Gallicanos plures privato studio conditi, nullus publica auctoritate digestus et editus. De celebrioribus hujusmodi codicibus, ac praesertim de Vat. Palat. 574.

1. Gallicanam Ecclesiam non caruisse codicibus canonum, quibus episcopi in ea regenda uterentur, indubium est. Codicem aliquem publica auctoritate editum Quesnellus videtur exigere, ut canones promulgati sint. Hanc vero ejus sententiam refellemus [Col. 0148D] annot. II in dissertationem XII, c. 2. Nullo quidem certo aut probabili argumento hactenus probatum est aliquem ejusmodi codicem apud Gallos olim publica auctoritate fuisse digestum, editum, aut approbatum. Cum allegati fuerunt canones, aut constitutiones Romanorum pontificum a synodis aut episcopis Gallicanis, licet excerpti fuerint ex aliquo codice, non tamen ipse codex publicus aut publica auctoritate editus dici debet: neque constitutiones aut canones allegati, ex ipso codice auctorita em accipiebant, sed ex iis conciliis vel pontificibus a quibus editi fuerant. Confer. cap. I, § 4. Plures collectiones olim in Galliis digestae inveniuntur. Si quis codex fuisset publicus, quid oportuisset tot collectiones conscribere? Saltem harum collectionum auctores cavissent ne ullum documentum publici codicis praetermitterent. In una autem collectione plura desunt quae leguntur in alia. Adde quod in quibusdam codicibus, ut mox dicemus, Nicaeni canones leguntur [Col. 0149A] ex abbreviatione Rufini, in aliis, quos Sirmondus laudat, ex versione Dyonisii, vel ex alia antiquiori, quae Isidoriana vocatur. Num Gallicana Ecclesia diversos codices publice edidit? Haec affirmari facile poterunt, probari non poterunt. Codices quibusdam Ecclesiis particulares fuisse patet inter caeteras ex collectione Ecclesiae Arelatensis, quam explicabimus cap. 13. Nunquid omnes publica auctoritate exarati et editi credi debent? Sed quid moramur pluribus? P. Sirmondus, qui in edendis synodis Gallicanis plurimum laboravit, plurimosque codices Gallicanos in tota Gallia diligenter evolvit, ex hac ipsa varietate collectionum omnem de codice publico, qui uniformis esse debuisset, suspicionem adimit. Synodorum illos (Gallos) suarum, inquit in praefatione ad Concilia Galliae, canonumque nullum certum corpus, nullam statam collectionem habuisse, docet varietas ipsa exemplarium. Quot enim codices antiqui, totidem fere sunt diversae collectiones. Aliae in aliis plerumque synodi, vel plures numero, vel pauciores: raro [Col. 0149B] eaedem, aut paucae in omnibus cernuntur. Notat quod in rem suam erat codicum antiquissimorum discrimen in conciliis Galliarum. Discrimen etiam in versionibus canonum Graecorum notaverat paulo ante. Par varietas in aliis canonicis documentis ac in constitutionibus Romanorum pontificum designari potuisset. Adde et perturbatum ordinem, quem in nonnullis collectionibus animadvertit. Haec sane cum non congruant codici publica auctoritate vulgato, has omnes collectiones privato studio in Galliis digestas ostendunt.

2. Praeter collectiones Corbeiensem, Quesnellianam, et unam Colbertinam, quas in Galliis compactas recensuimus cap. 5 et 8, plures aliae a Gallis scriptoribus memorantur, Fossatensis, Tiliana, Pithoeana, Aniciensis, Lugdunensis, Reinensis, etc.; quae cum editioni Synodorum Galliae usui fuerint, peculiares Galliarum fuisse noscuntur. Sed harum distincta notitia ab iis qui ejusmodi codices adhibuerunt, [Col. 0149C] data non fuit. De Fossatensi id tantum accepimus, Nicaenos in ea canones ex Isidoriana, uti appellant, interpretatione cum Sardicensibus jungi (Coust. praefat. t. I, Epist. R. P.): ac praeterea tredecim Gallicanas synodos nullo ordine cum [CXXX] non paucis apostolicis constitutionibus exhiberi. Num etiam aliarum synodorum Graeciae canones praeferat, latet. Solum cum P. Coustantius manuscriptas Gallicanas collectiones distincte recensens, quae Graecos canones continent, Corbeiensem, Quesnellianam, et Colbertinam describat; Fossatensem autem, quam in editione Epistolarum Romanorum pontificum frequenter allegat, praetermittat (Coust. praefat. in Concil. Gall.); id nobis indicio est eam iisdem. Graecarum synodorum canonibus carere, et merum esse codicem qui praeter Nicaenos et Sardicenses canones Nicaenorum nomine inscriptos, solas Gallicanas synodos et constitutiones apostolicas exhibeat. Quod si P. Sirmondus in praefatione ad Concilia Galliae inter [Col. 0149D] Gallicanos codices qui Isidorianam antiquam versionem praeferunt, recenset etiam Fossatensem (Sirmond. in ead. praefat.); id ob Nicaenos canones affirmare potuit. Plura de hoc aut aliis Gallicanis codicibus distinctius proferre iis relinquimus quibus ipsos codices expendere licebit.

3. Etsi vero nobis desint plura id genus mss. exemplaria quae in Gallicanis bibliothecis custodiuntur, satis tamen notitiae ad cognoscendas antiquas collectiones proprias Ecclesiarum Galliae hic proferre possumus ex duobus Gallicanis codicibus quos in Vaticana bibliotheca invenimus. Primus est codex Vaticano Palatinus 574, quem similem esse deteximus codici Morbacensi ante annos nongentos exarato, cujus mentionem faciunt P. Martene tom. IV Anecdot., pag. 58, et P. Coustantius tom. I Epistolarum Romanorum pontificum pag. LXXI et alibi. Hoc Palatinum exemplum in ultimo folio dicitur Codex S. Nazarii in Laurissa. Hinc intelligimus pertinuisse [Col. 0150A] ad celebre monasterium Laurisshemiense S. Nazarii in dioecesi Wormatiensi, quod Chrodegandus Metensis episcopus construxit sub medium saeculum VIII. Hujus codicis praestantiam satis commendat celeberrima synodus Carthaginensis anni 525, quae ex ipso prodiit. Vetustissimum semper vocat Holstenius, antiquitatemque ipsa codicis forma et characterum figurae comprobant. Integra documenta plerumque non exhibet, sed tantummodo excerpta, et nonnunquam abbreviata: quae tamen cum e vetustiore Gallicana collectione integris monumentis instructa fuerint desumpta, quid haec contineret idem codex manifestissime indicat. Duae partes in hoc codice distinguendae: altera eorum quae cum in praemissa capitulorum tabula designantur, ad primigeniam collectionem referenda sunt; altera eorum quae praeter capitula indicata in tabula, posteriori additamento accessere. Alius codex olim Gallicanus est Vaticanus signatus num. 3827, de quo inferius plura. Nunc collectio in laudato Vat. Palatino contenta describenda est.



§ 2. Explicatur, notationibusque illustratur collectio ms. Vat. Palat. 574. Canones Nicaeni ex abbreviatione Rufini a Gallicanis recepti. Sardicenses Nicaenorum nomine inscripti, et cum Nicaenis nunc abbreviatis, nunc integris apud eosdem Gallicanos conjuncti. Canon Neocaesariensis inter titulos a Joanne II missos ad Caesarium Arelatensem ex eodem codice in vulgatis supplendus. Synodus Arelatensis II videtur potius antiqua collectio canonum quam synodus, ejusque tempus figitur.
[Col. 0150B]

Titulus hic, seu praefatiuncula in codicis fronte praefigitur: In nomine Domini nostri Jesu Christi incipit canon Nicaena de sacris canonibus breviatis studio, ut quod opus est celerius possit inveniri. Aliqua capitula quae praesenti tempore necessaria minime videbantur, omisimus. Totum tamen in hoc libellum transtulimus, quidquid opportunum ac necessarium omnibus Ecclesiis noveramus. Sequitur tabula capitulorum [Col. 0150C] XXXII, quae totius collectionis documenta indicant.

1. Synodus Nicaena CCCXVIII episcoporum. Soli canones sexdecim proferuntur ex abbreviatione Rufini; ac postea canon 13. Sardicensis sub Nicaeni titulo sic describitur: Incipit capitulum de suprascriptis canonibus, id est Nicanis CCCXVIII episcoporum. Osius episcopus dixit: Et hoc necessarium arbitror, ut diligentissime tractetis, etc. Idipsum legi in ms. Morbacensi dioecesis [CXXXI] Basileensis testatur P. Coustantius in laudata praefatione pag. LXXI. Duo hoc loco maximi momenti notanda sunt. Primo abbreviationes Rufini apud Gallos usitatas fuisse, ut Quesnellus dissert. XVI aliique nonnulli observarunt. Id palam fit ex duobus aliis Gallicanis documentis: 1o ex titulis in causa Contumeliosi a Caesario Arelatensi excerptis, qui subjiciuntur epistolae 6 Joannis II ad eumdem Caesarium, ubi canon 9 Nicaenus a Rufino abbreviatus describitur; 2o ex concilio secundo Arelatensi, quod verius collectionem canonum esse paulo post ostendemus, ubi aliquot canones ex [Col. 0150D] eadem Rufiniana abbreviatione compacti exhibentur. Ignotum vero esset undenam haec apud Gallos consuetudo prodierit. Ex nostro autem codice discimus fuisse olim Gallicanas collectiones canonum quae Nicaenos sic abbreviatos ex Rufino receperant; ac propterea ejus integrae collectionis ex qua haec excerpta traducta fuerunt, antiquitas apud Gallos cognoscitur. Eadem consuetudo posteriori etiam tempore obtinuit. Nam collectio Herouvalliana, quam octavo saeculo in Galliis compactam videbimus, abbreviationes Rufini ex antiquiori Gallicano canonum codice exscriptas exhibet. Secundo Gallicanam collectionem Fossatensem, quae Nicaenos canones integros ex Isidoriana versione continet, Sardicenses cum iisdem copulatos, ac Nicaenorum titulo inscriptos praetulisse monuimus § 1, n. 2. Utrosque vero eadem ratione junctos et inscriptos fuisse etiam in alia Gallicana collectione, quae Nicaenos ex Rufiniana abbreviatione [Col. 0151A] receperat, noster codex et Morbacensis testantur. Haec duplex collectionum Gallicanarum ratio, in quibus canones Sardicenses cum Nicaenis vel integris, vel abbreviatis conjunguntur, eosdem canones ab ipsa Gallicana Ecclesia pro Nicaenis habitos demonstrat. Quod si abbreviationes Rufini loco Nicaenorum canonum in solis Gallicanis collectionibus et codicibus canonum fuerunt receptae, Gallicana utique Ecclesia cum eas abbreviationes recepit, Sardicenses canones eisdem adjecisse videtur; eo quod vetustiori aetate aliorum codicum testimonio jungerentur cum Nicaenis, et pro Nicaenis haberentur.

II. Synodus Arelatensis sexcentorum episcoporum. Domino sanctissimo fratri Silvestro coetus episcoporum sexcentorum, qui adunati fuerunt in oppido Arelatensi, quid decreverimus communi consilio, charitati tuae significavimus. Subduntur canones XX. Est synodus Arelatensis I, anni 314. Eamdem epigraphen praebuit ex simili codice Morbacensi P. Coustantius col. 341, not. a.

[Col. 0151B] III. Auctoritas Innocente papae ad Exoperium Tolosanum episcopum. Et in corpore ipsius collectionis: Incipit auctoritatis, vel canonis urbicani, Innocentio Exsuperio episcopo Tolosano. Ad locum de supradicta auctoritate, quid de his observare debeat, etc. Abbreviatur caput primum ejusdem epistolae.

IV. Item auctoritas Innocente papae. Et in corpore: De supradicta auctoritate. Duo alia ejusdem epistolae capitula compendio exhibentur. Hic quoque duo animadversionem merentur. Primo Romanorum pontificum constitutiones auctoritates appellantur. Id Gallicanis usitatum ostendunt tum preces ad S. Leonem missae, quas dedimus tom. I Epist. 65, ubi cap. 2. Zosimi litterae pro sede Arelatensi auctoritates dicuntur; tum Caesarius Arelatensis, qui Joannis II epistolam ad se scriptam in causa Contumeliosi episcopi bis auctoritatem vocat; tum concilium Agathense, quod can. 9 Siricii episcopi auctoritatem ejus epistolam ad Himerium appellat. Secundo titulus canonis urbicani [Col. 0151C] concordat cum alio codice Parisiensi collegii Societatis Jesu, ubi laudatae Innocentii epistolae haec inscriptio praefigitur Harduino teste tom. III Concil., col. 13, not. 1; Incipiunt canones urbetani. Innocentius Exsuperio episcopo Tolosano.

V. Auctoritas Zosimi papae ad Isicium Tolosanum episcopum, melius in corpore Salonitanum. Exigit dilectio tua, etc. Duo priora capita ejusdem epistolae recitantur.

VI. Auctoritas Coelestini papae. Profertur in corpore fere tota epistola ad episcopos per Apuliam atque Calabriam usque ad verba congruentem regulis vindicemus. Dein sine ulla distinctione ac titulo eodem contextu subjicitur fragmentum ex cap. 3 epistolae ejusdem pontificis ad episcopos provinciae Narbonensis atque Viennensis: Debet enim antea esse discipulus, etc., nec non aliud fragmentum ex cap. 6.

[CXXXII] VII. Auctoritas decretalis S. Siricii papae. In corpore autem affertur fragmentum ex epistola ad [Col. 0151D] Emerium cap. 5 et 6. Tum aliud fragmentum ejusdem epistolae additur cum titulo: Item ad locum de ipsa synodo. Plurimos enim sacerdotes Christi, etc., uti habetur cap. 7. Et dein alia aliorum capitum excerpta. Notanda verba de ipsa synodo, quae hanc epistolam e Romana synodo scriptam innuunt. Ita etiam Siricii epistola Zellensi synodo subjecta in concilio scripta traditur: Data Romae in concilio episcoporum LXXX. Similiter epistola sive ejusdem Siricii, sive Innocentii, quae canones synodi Romanorum in Conciliorum editionibus inscribitur, hunc titulum habet in codice Fossatensi: Incipiunt capitula synodi Romanorum. Epistola synodi. Et post tabulam sex capitulorum subditur: Canones Romanorum (Coust. t. I Epist. Rom. pont. col. 685, not. a).

VIII. Item auctoritas Innocente papae. Fragmenta ex cap. 16 epistolae ad Victricium.

IX. Auctoritas S. Damasi ad Paulinum. Unicum breve fragmentum exprimitur: Eos quoque qui de suis [Col. 0152A] Ecclesiis ad alteram Ecclesiam, etc. Vide hunc tomum col. 402, not. 18.

X. S. Augustini ad Competentes. In corpore Tractatus vocatur. Incipit: Audite, charissimi membra Christi et matris Ecclesiae filii, etc., ut in sermone 392 Augustini, c. 2, usque ad illa sub finem ejusdem capitis, quarum finis ad interitum ducit. In vulgatis et in plerisque mss. lectionariis hic sermo inscribitur ad conjugatos. Patres Benedictini notant in aliquibus codicibus incipere aeque ac in nostro codice a verbis: Audite charissimi. Unus locus vulgatorum defectuosus sic ex eodem codice supplendus: Quod dico fidelibus et competentibus, et poenitentibus, audiant catechumeni.

XI. Auctoritas S. Symmachi papae ad Caesarium episcopum. Hortatur nos aequitas, etc. Est integra epistola quinta ad Caesarium tom. V Concil., col. 424.

XII. Tituli infrascripti a S. papa Joanne de sede apostolica sunt directi. Indicantur tituli, sive canones a Joanne II subjecti suae epistolae ad Caesarium Arelatensem, [Col. 0152B] quae legitur tom. V Concil., col. 902. Noster vero abbreviator ipsam epistolam omisit. Solum ex titulis seu canonibus a Joanne papa ad Caesarium missis praeterivit primum ex epistola Siricii ad Himerium, caeteros sic exhibuit: Ex canonibus apostolorum XXV. Quod episcopus, aut presbyter, aut diaconus, si pro criminibus damnati fuerint, minime communione priventur. Est titulus canonis 25 apostolorum ex versione Dionysiana, qui in vulgatis Conciliorum inter titulos a Joanne missos desideratur. Tum ipse canon ejusdem versionis subjicitur. Dein additur alius titulus cum canone 29 apostolorum. Postea sequitur: Ex canonibus Neocaesariensis XCV. Titulus: De presbyteris qui fornicati sunt. Canon vero sic: Presbyter si fornicatus fuerit, aut adulterium perpetraverit, etc., ut in Neocaesariensi can. 1 interpretationis Dionysii. Hic canon Neocaesariensis in vulgatis titulis laudatae epistolae subjectis omissus, ex nostro codice supplendus est. Notandus praeterea numerus canonis XCV qui [Col. 0152C] huic primo canoni Neocaesariensi praefigitur. Indicat enim Dionysianum codicem, ex quo Joannes papa II hunc canonem exscripsit, continuam numerorum seriem praetulisse, ita ut numerus primus inciperet a canonibus apostolorum quinquaginta, post quos additis continua numerorum serie Nicaenis canonibus viginti, et Ancyranis viginti quatuor, primus canon Neocaesariensis est XCV. Cum vero Dionysius in epistola ad Stephanum aliam numerorum seriem indicet, quae a primo capite usque ad centesimum sexagesimum quintum progrediebatur, haec non a canonibus apostolorum, sed a Nicaenis inchoabat. Ita canon primus Neocaesariensis signandus erat XLV, facilique librarii lapsu, pro XLV scriptum fuisse videtur XCV. Quocumque vero modo id accipiatur, palam fit aliqua Dionysii vetustiora exemplaria eam numerorum seriem custodisse, quam in codicibus Dionysianis, vel Hadrianis qui ad nos pervenerunt, frustra requirimus. Dein proferuntur duo canones Antiocheni, qui [Col. 0152D] tamen non continua numerorum serie notantur, sed cum proprio ipsorum canonum numero, nimirum Ex canonibus Antiochenis capitulo IV, et postea ex canonibus suprascriptis capitulo XV, cum iisdem titulis et canonibus Dionysianae versionis qui in vulgatis leguntur. Num Dionysianus [CXXXIII] codex, quem Joannes papa II adhibuit, praeter seriem continuam numerorum proprios etiam cujusque synodi numeros exhibebat?

XIII. Synodus Africana episcoporum CCXIV. Statuta Ecclesiae antiqua. Qui episcopus ordinandus est, antea examinetur, etc., uti in statutis antiquis inter documenta Juris canonici veteris hoc tomo edendis. Dividuntur in cap. 95, paucis sub finem omissis. Synodus Africana episcoporum CCXIV indicat synodum Carthaginensem anni 418, in qua totidem episcopi interfuerunt, cui quidem eadem statuta ascribuntur in ms. Veron. 59, de quo agemus part. 4, c. 4. Vide quae de hisce statutis et de hac inscriptione fusius disseruimus supra cap. 3, § 4.

[Col. 0153A] XIV. Statuta synodi apud Ecclesiam Valentinam sub die IV idus Julias Gratiano IV et Equitio conss. Tres soli hujus synodi canones proferuntur. Chronica notatio erronea Gratiano IV similiter inventa fuit ab Harduino in duobus mss. collegii Parisiensis Soc. Jesu, tom. II Conc. Ven. edit., col. 1068, not. 2. Legendum Gratiano III.

XV. Synodus Forojuliensis. Quamvis ea benedictus frater noster Concordius, etc., ut ex simili codice Morbacensi P. Martene edidit tanquam ineditum documentum tom. IV Thesauri Anecdotorum, et exinde tom. IV Concil., col. 2073. Inscriptio mendosa est. Etenim est epistola praecedentis synodi Valentinae ad clerum et plebem Forojuliensem, edita tom. II Conc., col. 1069.

XVI. Synodus Reiensis. Cum in voluntate Domini apud Reiensem Ecclesiam convenissemus, etc., ut in vulgatis tom. IV Concil., col. 533, usque ad ultima verba animositate quaesissent, sine eo additamento quod ex ms. Urgellensi Baluzius edidit. Vide supra [Col. 0153B] cap. 1, § 2, n. 4. Sequuntur subscriptiones ejusdem concilii cum eadem chronica notatione quae in editis legitur.

XVII. Synodus Arausica. Viginti canones tantum excerpti ex concilio Arausicano I. In fine autem haec notatio habetur: sub die VI idus Nov. Ciro (supple Cos.) in Ecclesia Justianensi. Synodus Justianensis vocatur in titulis subjectis epistolae Joannis II ad Caesarium a Justiano vico territorii Arausicani, in cujus ecclesia hoc concilium celebratum fuit.

XVIII. Synodus Vasensis sub die id. Novembris Dioscoro v. c. (supple Cos.). Sex canones proferuntur.

XIX. Synodus Arelatensis cum canonibus 31. In vulgatis Conciliorum post Sirmondum tom. V, col. 1, effertur cum canonibus LVI. Haec synodus pluribus ex capitibus difficultatem facessit. Canonum numerus et ordo in codicibus mirifice discrepat. Exemplaria vetustae collectionis Hispanicae et exinde etiam Isidorianae [Col. 0153C] priores tantum XXV canones exhibent, uti observavimus in duobus mss. pure Hispanicis, uno Vat. Palat. 575, altero cardinalis Passionei; in alio Hispanico originis Gallicanae Vat. 1341, in Vat. Isidoriano 630, et in Vat. 1338, in quod nonnulla ex Hispanica collectione traducta fuerunt. Collectiones vero manuscriptae Gallicanae Corbeiensis, Lugdunensis, Fossatensis et Tiliana, exclusis tribus vulgatis canonibus 10, 11 et 12, reliquis XXII undecim adjiciunt, nimirum XLVI, vulgatum et caeteros usque ad 56; et sic praeferunt canones XXXIII. Codex collegii Parisiensis Societatis Jesu ab Harduino laudatus tom. V Concil., col. 5, not. , habet canones XXXVI, nimirum priores XXV, et XI ultimos. Vulgati Conciliorum post Merlinum et ante Sirmondum habent canones XXXVII, videlicet priores XXV, et XII ultimos a can. 45 usque ad 56. Tandem Sirmondus e ms. Remensi edidit canones LVI, insertis post canonem 25 viginti canonibus, ante quos in eodem codice hic novus titulus intexitur: Capitula de synodo quae in territorio Arausico celebrata [Col. 0153D] est. Porro hi omnes canones praeter morem aliarum synodorum Galliae partim sunt e Nicaenis expressi, et nonnunquam ex abbreviationibus Rufini; partim sunt ex Concilio Arelatensi I, partim ex Vasensi, partim ex Arausicano I aliisque ejusmodi synodis, ut P. Sirmondus in notis animadvertit. Nulli quidem canones, excerptis perpaucis Arausicanis, totidem verbis ex iisdem synodis inveniuntur exscripti. At sententiae plane conveniunt. Immo praeter easdem sententias quaedam peculiaria vocabula in Nicaenis, abbreviationes Rufini auctori prae oculis fuisse manifestant. Cum vero in iisdem Nicaenis Rufinianas abbreviationes praeferentibus nonnullae particulae interserantur quae in Rufino non [CXXXIV] reperiuntur, praeter hujus abbreviationes aliam eorumdem canonum versionem scriptori usui fuisse apertissime liquet. Haec varietas codicum quantum ad numerum et ordinem canonum, hos omnes non uno tempore scriptos [Col. 0154A] manifestat, sed alias atque alias accessiones recepisse. Primum exemplum illud esse videri potest, quod pauciores canones XXV in collectione Hispanica descriptos exhibet. At vetustiores Gallicanae collectiones, quae in synodis Galliarum sinceriores et majoris auctoritatis esse deberent, tres ex iisdem XXV canonibus ignorant; et horum loco alios XII subjiciunt. Nihil dubium esse potest de additamento XX canonum, qui ex unico ms. Remensi adjecti fuerunt hoc novo titulo praefixo: Capitula de synodo quae in territorio Arausico celebrata est. Diversa quidem verba quibus sententiae plurium canonum exprimuntur, non merum exscriptorem canonum e diversis synodis, sed scriptorem indicant qui diversorum conciliorum canones suis verbis exposuit. Num vero id in synodo Arelatensi gestum fuerit, nec ne, vehementer ambigimus. Probabilius autem credimus istius modi opus nulli Gallicanae synodo convenire, sed collectionem esse privatam, cui accessiones aliquot factae fuerint. Hinc nec praefatio, [Col. 0154B] seu introductio synodorum propria in hoc documento invenitur, nec chronica nota, nec idonea clausula, nec subscriptiones ullae. Nullam aliam synodum Gallicanam his omnibus expertem invenire licebit. Episcoporum catalogus, qui in quibusdam mss. codicibus ab Hispana collectione proficiscentibus post epigraphen et titulos canonum hujus synodi seu collectionis subjicitur, perperam huc traductus, eidem epigraphi fuerat praemittendus, ac subnectendus Arelatensi primae synodo, quae in iisdem mss. immediate praecedit: ad hanc enim eum catalogum pertinere manifestum est. Hujus autem collectionis quae Arelatensis secundae synodi nomine inscribitur, auctorem fuisse aliquem Arelatensem, aut Arelatensi sedis studiosum, prodit canon 18, in quo ejusdem sedis praerogativa constituitur. Tempus posterius est Vasensi synodo anni 442, quae canone 47 nominatur; anterius vero concilio Arelatensi III, anni 524, cui in plerisque mss. collectionibus hi canones Arelatensis secundi nomine praemittuntur. Sub S. Caesario autem [Col. 0154C] hanc collectionem digestam indicat canon quartus, ubi habetur: Nullus diaconus, vel presbyter, vel episcopus AD CELLARII SECRETUM intromittat puellam, vel ingenuam, vel ancillam. Verba ad cellarii secretum peculiarem formulam exhibent, quae similiter usurpatur in concilio Agathensi anni 506, eodem Caesario praeside can. 2: Ancillas, vel libertas A CELLARIO, vel A SECRETO ministerio, et ab eadem mansione in qua clericus manet, placuit removeri. Quis ex hac non tam sententiae quam peculiaris formulae concordia idem circiter tempus non suspicetur?

XX. Auctoritas S. Bonifacii papae, per quam infrascripta synodus (id est Arausicana II) confirmata est. In tabula praemittitur hujus epistolae titulus titulo ipsius synodi, uti ipsa epistola in aliis mss. collectionibus Gallicanis Fossatensi, Laudunensi, et Hardyensi eidem synodo praeponitur cum hac antiqui collectoris Galli annotatione: Et quamvis synodus Arausica prius sit facta quam auctoritas ista, tamen pro reverentia sedis apostolicae hoc mihi justum visum est, [Col. 0154D] ut prius domini papae auctoritas scriberetur. Vide Sirmondi et Labbei notas tom. V Conc. col. 814 e, et 815 a. In corpore vero nostri codicis eadem epistola synodo subjicitur. Incipit autem: Per filium nostrum Armenium, etc., uti ibidem legitur col. 830, ubi ejusdem praestantissimi codicis lectiones ex Holstenio in margine describuntur. Eadem notatio chronica ibidem signatur, ac in aliis mss. Sirmondi: VIII kal. Febr. Lampadio et Oreste v. c. cons.

XXI. Synodus Arausicana de gratia et libero arbitrio. Cum in dedicatione basilicae, etc., uti tom. V Conc. col. 808.

XXII. Synodus Agathensis. Est synodus anni 506, quae profertur ibidem col. 521. Soli canones XXVII abbreviati leguntur.

XXIII. Synodus Aurelianensis anni 511, quae integra edita est ibidem col. 543, in nostro autem codice exhibentur tantum abbreviati canones XXII.

[Col. 0155A] XXIV. Synodus Epaonensis anni 517, quae eodem tomo legitur col. 712, cum canonibus XL; canones autem XXXI in nostro codice excerpti sunt.

[CXXXV] XXV. Synodus Arelatensis anni 524. Incipit: Cum in voluntate Dei, etc. Ibidem col. 763. Profertur subscriptio Caesarii, in qua inserta est data VII (non VIII) idus Julii, Opilione cons. Aliorum quoque episcoporum subscriptiones subjiciuntur.

XXVI. Synodus Carpentoractensis anni 527. Omittitur prima periodus, et incipit: Carpentoracte convenientes hujusmodi ad nos querela pervenerat, etc., cum subscriptionibus episcoporum, uti tom. V Conc. col. 805.

XXVII. Synodus Vasensis anni 529, cum primi tantum canonis excerpto.

XXVIII. De constituto synodali Apostolicae sedis, ut nullus Episcopus res Ecclesiae vendere praesumat. Affertur in corpore solus canon 4 concilii Romani sub Symmacho anni 502: His ergo perpensis, etc., uti, habetur ibidem col. 475. Post laudatum canonem in [Col. 0155B] solo corpore additur: Incipit praeceptum, immo lex a gloriosissimo rege Theodorico, quae ex nostro codice edita fuit ab Holstenio, et exinde tom. V Conc. col. 539.

XXIX. Tituli contra Manichaeos. In corpore autem sic: Incipiunt capitula S. Augustini, quae debeant publica voce relegere, etc. Afferuntur capitula XXI cum subscriptione Prosperi sub die XIII kal. Decembris, Olibrio, juniore v. c. cons., quemadmodum ex duobus aliis mss. Gallicanis impressa sunt ibidem col. 800.

XXX. Synodus Arverna anni 535, distincta in canones XVII.

XXXI. Synodus Aurelianensis anni 538, cum canonibus XXXVI. Unus enim vulgatus in duos, alius in tres dividitur. In prima subscriptione habetur: Quarto post consulatum (supplendum Paulini) junioris, indictione secunda, sine notatione annorum regni Childeberti, ut alii codices et vulgati praeferunt. Indictionem [Col. 0155C] secundam similiter notat etiam exemplum Lugdunense laudatum a P. Sirmondo. Error creditur, propterea quod alii codices signent diem nonarum mensis tertii, quo anno 538 decurrebat indictio prima (T. V Conc. col. 1233, not. 12). At nec noster codex, nec Lugdunensis diem aut mensem indicant.

XXXII. Aurelianensis synodus anni 541. Est integra, uti habetur tom. V Conc. col. 1363.

In his capitulis XXXII tabula desinit, quae primae collectionis indicium est. Sequentia vero, licet in codice eodem charactere subdantur, posteriora additamenta sunt, quorum in praemissa tabula nulla fit mentio: unde nulla etiam numerorum continuatione in corpore describuntur. Hinc prima collectio ab origine facta fuit ante medium saeculum VI, nimirum post synodum Aurelianensem IV, anni 541, et ante Aurelianensem V, anni 549, quae in additamentis refertur. Cum porro Gallicanae collectiones Corbeiensis et Fossatensis, quae omnium antiquissimae creduntur, [Col. 0155D] Aurelianense V concilium prima manu comprehendant, uti testatur P. Sirmondus in praefatione ad Concilia Galliae, manifestum fit collectionem primigeniam, ex qua noster codex excerptus fuit, paulo vetustiorem fuisse, cum Aurelianense V ignoret, ac inter posteriores additiones receperit.



§ 3. Additamenta ejusdem codicis recensentur.

Constitutio apostolicae sedis. Silvester episcopus universis episcopis per Gallias et septem provincias. Placuit apostolicae sedi, ut si quis ex quolibet ecclesiastico gradu, etc., ut in epist. 5. Zosimi toto capite primo, nisi quod pro metropolitani Arelatensis habetur metropolitani Austodunensis, et pro Patroclo substitutum est Retitio, quemadmodum ex nostro ms. notatur tomo III Concil. col. 409. Idem etiam habet similis codex Morbacensis teste P. Coustantio in Appendice tomi I Epist. Rom. pontif. col. 35. Supposititia inscriptio [Col. 0156A] et interpolatio, quibus privilegium Zosimi pro sede Arelatensi ad Augustodunensem traductum fuit, ac Silvestro papae perperam attributum. Haec eadem Zosimi epistola simili impostura Silvestro inscripta, ad Viennensem Ecclesiam in ms. Floriacensi traducitur, ut videre est apud laudatum P. Coustantium loco allegato col. 37.

[CXXXVI] Zosimus universis in Viennensi et Narbonensi et septem provinciis episcopis constitutis; Praecipuum, sicuti semper habuit metropolitanus episcopus Arelatensium civitatis, etc., uti capite 2 et 3 laudatae epistolae Zosimi. Sincera est haec epistola, sed diminuta primo capite, quod epistolae antecedenti Silvestro suppositae attributum fuit.

Avitus episcopus Victori episcopo ae basilicis haereticorum non recipiendis. Petisti, immo potius praecepisti, etc., ut in epist. 6 Aviti editionis Sirmondi.

Canones Aurelianenses facti indictione 13. Ad divinam gratiam referendum est, etc. Est integra synodus quinta Aurelianensis anni 549 cum canonibus 24 et [Col. 0156B] subscriptionibus, uti habetur tom. V Concil. col. 1375. Haec omnia similiter praefert etiam codex Morbacensis. In nostro autem codice adduntur sequentia.

Epistola Dionysii Exigui ad Stephanum cum peculiaribus lectionibus, quarum notitiam exhibebimus part. 3, c. I, § 3. Subnectuntur autem ex ejus versione soli canones apostolorum.

Anno secundo gloriosissimi regis Kilderici nonas Februarias Carthagine in secretario basilicae S. Martyris Agilei. Cum Bonifacius episcopus, etc. Est synodus Carthaginensis anni 525, quae rebus pluribus ac praesertim ordinandis et illustrandis canonibus Africanis maxime utilis, ex hoc solo codice Holstenii opera prodiit, et recusa est tom. V Concil. col. 772 usque ad 792. Fine caret haec synodus, ac desinit in documentis ad libertatem monasteriorum pertinentibus: ex quo conjicere licet hanc synodum olim exscriptam fuisse ab aliquo monacho, ut monasteriorum [Col. 0156C] libertatem tueretur. Vulgata erat eadem synodus in Gallicanis codicibus, eodemque consilio in tribus Gallicanis monumentis allegata sub medium septimum saeculum, 1o in Vita S. Baboleni ad an. 647; 2o in privilegio monasterii S. Dionysii Parisiensis anno 658; 3o in alio privilegio monasterii Corbeiensis an. 664. Vide eumdem tomum Conciliorum col. 771. Dividitur haec synodus in duas actiones. Actioni autem secundae perperam inseruntur duo, nimirum Actio 15 synodi Chalcedonensis cum titulis et canonibus XXVII ejusdem synodi ex versione Dionysii.

Item ex Concilio Carthaginensi sub domno Aurelio episcopo. Proferuntur autem brevia excerpta ex canonibus concilii Carthaginensis anni 397, cum amplioribus subscriptionibus, quas dedimus cap. 3 § 3.

Dein sequitur. Incipit fides catholica B. Athanasii episcopi. Quicunque vult salvus esse, etc., ut in symbolo Athanasiano.

De incestis. Homo si incestum commiserit, de istis [Col. 0156D] causis, etc. Finis pro causa sua commiserit, ut in vulgatis Conciliorum tom. VIII col. 409, et in Capitularibus regum Francorum tom. I edit. Baluzii col. 177, ubi hoc decretum in canones decem distinguitur. P. Martene in Thesauro Anecdotorum tom. IV pag. 58 hujus decreti fragmentum ex ms. Morbacensi edidit usque ad verba ut caeteri emendentur. In vulgatis Conciliorum hujus documenti canones tribuuntur concilio vel capitulari Metensi, et in margine notatur col 410 priores canones tres in uno ms. Vat. Palatino ascribi synodo Compendiensi, caeteros autem concilio Vernensi anni 753. At in hoc nostro Palatino, sicut etiam in Morbacensi aliisque mss. a Sirmondo et a Baluzio laudatis nec synodi seu capitularis locus, nec tempus designatur. Baluzius vero tom. II col. 1030, ad verba Capitulare Metense, notat locum incertum, tempus vero affigit anno 756.

Sequuntur Augustini Anglorum episcopi interrogationes duae, et S. Gregorii papae responsiones, quae [Col. 0157A] leguntur lib. XI Registri editionis Maurinae epist. 64, interrogat. 3 et 11.

Breviarium Ecclesiastici ordinis. Incipit: Qualiter in coenobiis fideliter Domino servientes tam juxta auctoritatem catholicae atque apostolicae Romanae Ecclesiae, quam et juxta dispositionem regulae S. Benedicti missarum solemniis, etc. Est ordo monasticus.

Cum recentius documentum hujus appendicis sit capitulare anni 756, haec additamenta in saeculum VIII referenda videntur.



[CXXXVII] § 4. De collectione Gallicana contenta in ms. Vat. 3827. Versus ex hoc codice editi in funere Lotharii I.

Altera Gallicana collectio, quam in bibliotheca Vaticana vidimus, exstat in ms. Vat. 3827. Codex est formae quadratae, scriptus ante annos circiter octingentos. Pertinuit ad Ecclesiam Bellovacensem, ut liquet ex notatiuncula subjecta paginae 92: S. Petri [Col. 0157B] Bellovacensis est liber iste. Eo autem libentius hunc codicem describimus, quia praeter nonnullas Gallicanas synodos in antecedenti codice comprehensas posteriorum synodorum Galliae seriem prosequitur. In hoc manuscripto synodi integrae, non autem excerpta continentur. Incipit a synodo Carpentoractensi anni 527. Dein profert Arausicanam anni 529, Regensem anni 439, Aurelianensem I, anni 511; Aurelianensem III, anni 538; Aurelianensem IV, anni 541; Aurelianensem V, anni 549, et Aurelianensem II anni 533, quas in praecedenti codice memoravimus. Hoc eodem perturbato ordine quinque Aurelianenses synodi describuntur etiam in vetustissimo Colbertino exemplo, de quo paragrapho sequenti.

Postea sequitur concilium Veneticum habitum circa annum 465, quod editum invenies tom. V Concil. col. 79; Vasense II, anni 529, et Epaonense anni 517.

Turonense I, anni 461, tom. V Conc. col. 73.

[Col. 0157C] Turonense II, anni 567, tom. VI col. 533.

Matisconense I, anni 581, ibidem col. 657.

Matisconense II, an. 585, ib. col. 671.

Concilium Telenense per tractatus S. Siricii episcopi papae urbis Romae per Africam. Est concilium Zellense, alias dictum Teleptense provinciae Byzacenae, quod videsis hoc tomo col. 446. Hoc idem concilium inter easdem Gallicanas synodos et cum iisdem lectionibus insertum praefert Colbertina collectio, quam sequenti paragrapho explicabimus.

Concilium Parisiacum, quod celebratum creditur circa annum 557, tom. VI Concil., col. 491.

Aliud Parisiacum anni 555, ib. col. 487.

Autisiodorense anni 578, ibidem col. 641.

Cabilonense anni 650, tom. VII Conc. col. 395.

Synodus Verno in palatio facta an. 755, tom. VIII Conc. col. 415.

Suessionensis anni 744, ibidem col. 290.

Epistola Paulini Aquileiensis ad Carolum regem, et [Col. 0157D] synodus Forojuliensis, cui idem Paulinus interfuit, anni 791 vel 796, tom. IX Concil. col. 31.

Hadriani papae epistola ad eumdem Carolum de imaginibus, tom. VIII Conc. col. 1553.

Theodulphi Aurelianensis Capitulare a Baronio typis datum, et recusum tom. IX Concil. col. 183.

Concilium Parisiense anni 829, ibidem col. 702.

Leonis IV epistola ad Prudentium episcopum Tri[.....]assinum, et alia ad Britannos episcopos, quae ambae ex hoc ms. impressae sunt, et ibidem leguntur col. 1625 et seqq.

Concilium Tullense apud Saponarias anni 859, ex hoc codice vulgatum a Sirmondo tom. III Conciliorum Galliae, et exinde insertum tom. X Conciliorum P. Labbei editionis Venetae, col. 113.

Hic desinunt Gallicana documenta. Subjiciuntur autem in eodem codice XVI epistolae Nicolai I summi pontificis, quae in editis sunt priores XVI ejusdem Nic lai, tom. IX Concil., a col. 1289 usque ad col. 1407. Adduntur ejusdem pontificis responsa ad consulta [Col. 0158A] Bulgarorum, quae exstant eodem tomo col. 1534.

In fine charactere antiquo describuntur hi versus scripti in funere Lotharii I imperatoris, qui paulo post Leonem IV pontificem obiit, an. 855.

[CXXXVIII] Caesar tantus eras quantus et orbis.
At nunc in modico clauderis antro.
Post te quisque sciat serviturum,
Et quod nulla mori gloria tollat.
Florens imperii gloria quondam
Desolata suo Caesare marcet.
Hanc ultra speciem non habitura,
Quam tecum moriens occuluisti.
O quanto premitur Roma dolore
Praeclaris subito Patribus orba!
Infirmata prius morte Leonis,
Nunc, Auguste, tuo funere languet.
Leges a senibus patribus actas,
[Col. 0158B] Quas elapsa diu raserat aetas,
Omnes ut fuerant ipse reformans.
Romanis studuit reddere causis.
Tu longinqua satis regna locosque,
Quos nullus potuit flectere Caesar,
Romanos onerans viribus arcus
Ad civile decus excoluisti.
Quae te non doluit, Caesar, obiisse,
Vel quae non timuit patria vivum?
Sed quae te timuit patria vivum,
Haec te non doluit, Caesar, obiisse.
Nam sic lenis eras jam superatis,
Et sic vi domitis gentibus asper,
Ut qui non doluit, jure timeret,
Et qui non timuit, jure doleret.
Luge, Roma, tuum nomen in umbris,
Et defuncta duo lumina luge.
Arcus frange tuos, sicque triumphum
De te Roma tuis hostibus aufer.

[Col. 0158C] Caeteri versus desiderantur.



§ 5. De alia Gallicana collectione, quae exstat in ms. Colbertino 3368.

Hunc codicem duas partes seu potius collectiones complecti monuimus cap. 8, ibique primam descripsimus. Nunc restat altera, quam Gallicanas praesertim synodos continentem huc reservavimus. Hujus notitiam debemus P. Coustantio in praefatione ad tom. I Epistolarum Romanorum pontificum n. 102. Praecedit tabula, quae subsequentium synodorum nomina et canonum titulos recenset. Initio referuntur Gallicanae synodi hoc ordine: Arelatenses prima, quarta et secunda; Carpentoractensis, Aransicanae secunda et prima; Taurinensis, Regensis, Aurelianenses prima, tertia, quarta, quinta et secunda; Epaonensis, Turonensis I, Matisconenses I et II; concilium Telenense, Parisiense tertium, Autisiodorense [Col. 0158D] I et Cabilonense I, quod postremum concilium habitum fuit anno 650. Haec Gallicanarum synodorum collectio multum concordat cum praecedenti Vat. 3827, uti superiori paragrapho animadvertimus; ac proinde ex iisdem Gallicanis fontibus utraque dimanat. Solum haec ab illa in eo discrepat, quod Colbertinus codex praefert initio tres synodos Arelatenses, Arausicanam I, et Taurinensem, quae desunt in laudato codice Vaticano; contra vero Vaticanus codex quatuor concilia exhibet, Veneticum, Vasense II, Turonense II, et Parisiense II, et alia quaedam posteriora documenta addita post concilium Cabilonense, quae omnia in ms. Colbertino non inveniuntur.

In hoc autem post Gallicana monumenta adjiciuntur synodi Hispanicae, Eliberitana, Tarraconensis, Gerundensis, Caesaraugustana, Herdensis, Toletana I, [CXXXIX] Valentina, Toletana II, III, IV, V, VI et VII seu VIII (notatur enim celebrata XVII kal. Jan. aera 691, id est die 16 Decembris anni 653); Bracarensis I et II. Dein Sententiae, quae in veteribus exemplaribus Conciliorum [Col. 0159A] non habentur, sed a quibusdam in ipsis insertae sunt. Hae autem sunt canones XXIII quos Agathensibus adjectos legimus in vulgatis a can. 48 usque ad 70, tom. V Concil. Ven. edit. col. 529.

Sequuntur Martini Bracarensis Capitula. Tandem Ecclesiae antiquae Statuta, quae hoc tomo edentur. In his tabula desinit. At in corpore ipsius collectionis subduntur tres aliae synodi Toletanae, XI, XII et XIII. Item fragmenta quaedam ex Theodori Poenitentiali, ex S. Gregorii Magni scriptis, et ex epistola Gregorii III ad Bonifacium decerpta. Synodi Hispanae ex aliquo codice Hispano exscripta fuerunt. Statuta autem Ecclesiae antiqua titulus est quem in solis Gallicanis collectionibus invenimus: cumque haec statuta hoc titulo et ordine inferius edendo non legantur in mss. Hispanis, additamentum sunt, quod ex alio Gallicano fonte derivat. Hinc ejusmodi collectionem in Galliis exaratam dubitare non licet. Et si quidem non computentur additamenta quae praeter [Col. 0159B] documenta in tabula indicata posterius accessere, haec collectio ab origine lucubrata cognoscitur septimo saeculo: recentior enim est synodus Toletana VIII, anni 653.



CAPUT XI. De collectionibus pertinentibus ad causas Nestorii, Eutychis ac praesertim Acacii.



§ 1. De duabus collectionibus ad Nestorii, et aliis duabus ad Eutychis causam pertinentibus. Primaeva Ephesina collectio e ms. Veronensi descripta et suppleta.

1. In Nestorii causa duae collectiones potissimum celebrantur. Prima est illa quae cum antiqua versione Ephesini concilii plura documenta ante et post gesta ejusdem synodi exhibet. Baluzius in ea edenda consilium ceperat insistendi antiquissimo exemplari Bellovacensi; eo quod ipsi [(a) 1Kb] constitisset, simili plane [Col. 0159C] exemplo usum fuisse concilium V, melius dixisset antiquum interpretem concilii V. Cum vero idem codex esset valde mutilus et imperfectus, coactus fuit sequi alios duos, qui sani et integri erant, licet a Bellovacensi et in documentorum numero atque ordine, et in ipsis lectionibus nonnunquam dissentirent. Aliqua etiam, quae deerant, aliunde supplere debuit. Ejus editionem videsis tom. IV Concil. Venetae editionis col. 1 et seqq., in qua cum alia hinc et hinc decerpta fuerint, primigeniae collectionis forma non exhibetur. Nos unum vetustissimum codicem Bellovacensi plane similem, sed integrum, nacti sumus in ms. 56 capituli Veronensis, ex quo plura emendari et suppleri poterunt. Titulum ac tabulam capitum, quae primaevam hanc collectionem et documentorum numerum atque ordinem exhibet, hic appendimus. Epigraphes haec est: Synodus Ephesena cum epistolis suis. In hoc corpore continentur.

I. Coelestini papae epistola prima ad Cyrillum episcopum [Col. 0159D] Alexandrinum ante collectionem synodi in Epheso contra Nestorium. Tristitiae nostrae, etc. Tom. IV Concil. col. 38.

II. Ejusdem Coelestini papae ante synodum ad Nestorium episcopum CP. Aliquantis diebus, etc. Ibidem.

III. Epistola Nestorii ad Coelestinum. Fraterna nobis, etc. Ibidem.

IV. Epistola secunda Nestorii ad Coelestinum. Saepe scripsi, etc. Ibidem.

V. Coelestini ad Constantinopolitanos. Ad eos, etc. Ibidem.

VI. Ejusdem ad Joannem, Juvenalem, Rufum, etc. Optaremus, etc. Ibidem col. 40.

[CXL] VII. Coelestini ad synodum Ephesinam. Spiritus sancti testatur praesentiam, etc. Ibidem col. 88.

VIII. Commonitorium papae Coelestini episcopis et presbyteris euntibus in Orientem. Cum Deo nostro, etc. Tom. III Concil. col. 560.

IX. Ejusdem epistola ad Theodosium Augustum [Col. 0160A] de colligenda synodo. Sufficiat licet, etc. Tom. IV col. 90.

X. Ejusdem ad Cyrillum Alexandrinum. Intelligo sententiam, etc. Ibidem.

XI. Exemplaria gestorum quae acta sunt in sancto synodo Ephesena metropoli de recta fide. Post Consulatum, etc., cum data XI kal. Augustarum, uti allegatur in concilio Chalcedonensi actione 1, non vero X kal. Julias, uti in vulgato habetur tom. IV Concil. col. 51.

XII. Theodosii imperatoris epistola ad Cyrillum Alexandrinum. Imperatores Caesares Theodosius, etc. Ibidem col. 53, usque ad illa col. 58 d, consequens est et haec (Cyrilli epistola) legi: et lecta est: ac desunt, et posita in praecedentibus; nam ipsa Cyrilli epistola in nostro codice hoc loco inserta legitur, ut ex sequenti numero patebit.

XIII. Incipit epistola S. Cyrilli ad Nestorium prima. Viri modesti, etc. Ibi col. 15; additurque in nostro [Col. 0160B] codice annotatio: Istam primam epistolam, etc., quam Baluzius ex ms. Bellovacensi subjecit col. 16.

XIV. Altera epistola ad eumdem. Obloquuntur quidam, etc. Ibidem col. 19. Lectiones praefert noster codex quae leguntur in concilio Chalcedonensi, in quinta synodo, ac in ms. Bellovacensi. Postea sequuntur gesta Ephesina, quibus hae duae epistolae erant insertae: Et postquam lecta est epistola, etc., uti col. 58 d, usque ad illa col. 60 c, quae in Nicaea a SS. Patribus exposita sunt.

XV. Nestorii ad Cyrillum. Injurias quidem, etc., ipsis actis suo loco inserta. Exstat eodem tom. IV col. 23. Sequuntur porro interlocutiones: Et postquam lecta est epistola, etc. Ibi col. 60 d, usque ad interlocutionem Juvenalis col. 62 d, postquam sequens epistola lecta fuit.

XVI. Coelestini ad Nestorium. Aliquantis, etc. Ibidem col. 37. Subjiciuntur interlocutiones Petri et [Col. 0160C] Flaviani col. 62 d, et 63 a, post quas sequens epistola inserta.

XVII. Cyrilli ad Nestorium. Salvatore nostro dicente, etc. Ibi col. 27. Sequuntur interlocutiones et alia, quae ibidem leguntur a col. 63 a, usque ad col. 76 c.

XVIII. Epistola Capreoli Carthaginensis ad synodum. Orabam, etc. Eadem col. 76 c. Dein sequitur usque ad illa col. 78 c, ab episcopali dignitate et omni conventu sacerdotali. Postea caeteris omissis subditur in codice: Petrus presbyter Alexandriae et primicerius notariorum dixit: Charisius quidam nomine presbyter et dispensator sanctae Ecclesiae Philadelphiae, etc., cum lectionibus ms. Bellovacensis. Ibidem col. 122 d, usque ad ipsius Charisii subscriptionem col. 124 d.

XIX. Exemplum expositionis symboli transformati. Quisquis vel nunc, etc., col. 125, usque ad verba fore anathema, sicut supra dictum est, col. 128 c; post quae omissis caeteris, quae perperam hoc loco [Col. 0160D] in vulgatis intrusa sunt, statim subduntur inscriptiones Cyrilli et caeterorum Patrum a col. 129 usque ad col. 134 c.

XX. Acta excommunicationis episcopi Joannis Antiocheni et episcoporum qui cum eo fuerunt. Post consulatum dominorum, etc., ibidem col. 94 d, usque ad ea col. 104 c, agnoscant quae consecuta sunt; et loco subscriptionum legitur ut in ms. Bellovacensi: Et subscripsit synodus per episcopos CXCVIII.

XXI. Relatio S. synodi, etc., ut in laudato codice Bellovacensi, ibidem col. 111 a, usque ad col. 113 b, cum eadem clausula: Et subscripsit synodus per episcopos CXCVIII.

XXII. Exemplar epistolae scriptae a S. synodo ad archiepiscopum Romanum Coelestinum, significans omnia quae gesta sunt in ipsa Ephesina synodo, etc. Ibidem col. 159.

XXIII. Coelestini ad Theodosium juniorem. Causis suis, etc. Tom. III Concil. col. 1591.

[Col. 0161A] [CXLI] XXIV. Ejusdem ad Maximianum CP. Vidimus et amplexi sumus, etc. Ibid. col. 1593.

XXV. Ejusdem clero et plebi consistentibus Constantinopoli. Exsultatio matris, etc. Ibidem col. 1594.

XXVI. Ejusdem ad synodum Ephesinam. Tandem malorum fine, etc. Ibid. col. 1588.

XXVII. Exemplar sacrae epistolae per Aristolaum tribunum et notarium ad Joannem episcopum Antiochiae de pace et adunatione Ecclesiarum. Intentio nostra, etc., ex versione quae luxata edita est ex ms. Bellovacensi tom. IV Conc. col. 176; sed ex nostro codice duas lacunas supplemus sic. Prima lacuna col. 177 lin. 1: Animadvertimus omnibus ad nos concurrentibus tam sanctissimo episcopo gloriosae hujus urbis, et omnibus qui inventi sunt hic reverentissimis episcopis, et universo eorum clero ad bene pridem adunita acerba passione incedente, quae devulsa sunt rectae fidei membra coaptare; quatenus vos et reverentissimum et sanctissimum episcopum Alexandrinorum Cyrillum convenientes, invicem deponatis inter vos factam difficultatem [Col. 0161B] et ambiguitatem, promittentibus his quos praediximus, reverendissimis viris, quod, si subscripseris in depositione Nestorii, et ejus anathematizaveris doctrinam, nulla residebit altercationis occasio; sed slatim sanctissimus episcopus Cyrillus, et tua reverentia, et qui cum ea sunt, et sanctissimus . . . . . gloriosae Romae episcopus Coelestinus, et omnes qui ubique sunt rectae fidei sacerdotes, tuae reverentiae communicabunt, etc. Secunda lacuna ibidem litt. d: nulla ex episcopalibus constitutionibus, aut depositionibus, aut ex quacunque ordinatione novitas assumatur: sed si quid interea fieri contigit, hoc in quiete manens, imperturbatum catholicae Ecclesiae custodiat statum. Sufficiunt enim qui sunt religiosi clerici, donec perfecta adunitio consequatur ad divina ministeria peragenda. Habere (leg. Habe) a nobis haec; et non ambigimus, quod omni robore et omni virtute sinceram et immutabilem videns nostram intentionem, et dignam christiana constantia, pariter acturus et ipse, nullum laborem aut fatigationem, nec [Col. 0161C] injuriae contemptum, nec oblivionem irae suscipere recusabis, quatenus ea quae a nostra pietate causa rectae fidei et sanctarum Ecclesiarum unitatis praecepta sunt, termino tradas. Si autem (quod non credimus) hanc nostram sententiam et secretam voluntatem contemnere propria quadam intentione, aut instantia humanae passionis conatus fueris, et alia quae a nobis jussa sunt neglexeris, tibi imputabis, quia alacritatem circa continentiam Dei Ecclesiarum tua sanctitas aspernata dignas vicissitudines recipiet.

XXVIII. Epistola Joannis episcopi Antiochiae ad Cyrillum de pace. Ante hoc, etc., uti ibidem col. 180, ex eodem codice Bellovacensi, cujus lacunas ex nostro codice supplemus. Eadem coll. 180. litt. d: Pro ampliori autem cautela hoc fecimus, quia non poteramus convenientes, quae decreta fuerant a piissimis nostris imperatoribus coram ad effectum perducere, demandavimus ei ut vice nostra et pro nobis et pro persona nostra disponeret quidem quae pertinent ad pacem, quod praecipuum est; intimaret autem reverentiae tuae expositionem [Col. 0161D] quae a nobis consonanter facta est, de humanatione Dei nostri Jesu Christi, quam direximus reverentiae tuae per praedictum religiosum virum, quae est haec. De Dei autem Genitrice Virgine, quemadmodum et sapimus et dicimus, et de modo humanationis unigeniti Filii Dei, necessarie, non additamenti causa, sed ad satisfactionem proprie desuper tam de divinis Scripturis, quam de traditione sanctorum Patrum assumentes habuimus, breviter dicimus, nihil omnino addentes fidei sanctorum Patrum quae in Nicaea exposita est. Sicut enim jam diximus, ad omnem sufficit et pietatis cognitionem et omnem haereticae perfidiae abdicationem. Dicimus autem non praesumentes illicita, sed confessionem propriae infirmitatis, excludentes eos qui exsurgere volunt contra ea quae ultra hominem disceptamus. Confitemur igitur Dominum nostrum Jesum Christum Filium Dei unigenitum, Deum perfectum, et hominem perfectum, etc. Dein col. 181. litt. c; Consentimus [Col. 0162A] autem et ordinationi sanctissimi et reverentissimi episcopi Maximiani Constantinopolitanae sanctae Dei Ecclesiae, et omnibus communicamus, qui [CXLII] per universum orbem terrarum sunt Deo amabiles episcopi, quanti sunt qui rectam et impollutam habent et custodiunt fidem. Et subscriptio: Salvus pro nobis orans permaneas, domine Deo amantissime et sanctissime, et omnium charissime frater.

XXIX. Epistola S. Cyrilli ad Joannem Antiochenum. Exsultent coeli, etc. Ibidem col. 181.

XXX. Epistola S. Xysti episcopi Cyrillo Alexandrino post pacem factam inter Cyrillum et Joannem. Magna sumus laetitia, etc. Exstat tom. III; Conc. col. 1689.

XXXI. Xystus Joanni Antiocheno. Si ecclesiastici corporis, etc. Ibidem col. 1695. Tandem haec clausula apponitur: Explicit sancta synodus Ephesena cum epistolis ad se pertinentibus.

Alia vero posteriori manu in fine ejusdem codicis legitur concilium Lateranense sub Stephano III, quod [Col. 0162B] a P. Josepho Blanchinio diligenter transcriptum V. c. Cajetanus Cennius novissime edidit, et P. Dominicus Mansius recusit tom. I Supplementi Conciliorum col. 641.

2. Altera collectio est illa quae a P. Christiano Lupo vulgata fuit e duobus mss. Cassinensibus. Est versio plurium documentorum ad Nestorii causam pertinentium, cujus auctor sub Justiniani imperium scripsit, et sese trium Capitulorum defensorem prodidit. Baluzius eam recusurus doluit, Patrem Lupum ne admonuisse quidem quem titulum habeat illa collectio in libris Cassinensibus, qui ordo illic custoditus sit, quid a se omissum, quid mutatum. Permulta enim ab eo omissa ac mutata fuisse satis intelligent eruditi lectores. Sed cum nihil per amicos et per litteras potuisset obtinere, eam collectionem ex Lupo exscribere compulsus fuit, solumque titulum conjectura ductus praefixit: Synodicon adversus tragaediam Irenaei. Vide tom. IV Concil. col. 235 et seqq. Aliud [Col. 0162C] vero ejusdem collectionis exemplar indicatum nobis fuit in ms. Vat. 1319, ex quo alii quibus vacabit proficere poterunt. In eo haec inscriptio legitur: In nomine Domini nostri Jesu Christi. Incipit translatio primi Ephesini concilii contra prava dogmata Nestorii almae Constantinopolis Ecclesiae. Lege feliciter.

3. Duae item collectiones ad Eutychis causam spectant, de quibus, cum satis sint pervulgatae, pauca indicare sufficiet. Una est collectio Chalcedonensis editionis Rustici, quae pluribus documentis ante et post gesta instruitur, et a Baluzio exacte descripta est tom. IV Concil. Ven. edit. col. 1980 et seqq. Confer quae de Graeca hujus collectionis origine ac tempore, nec non de ratione qua eadem Latine compacta fuit, pluribus disseruimus in praefatione ad Epistolas S. Leonis § 18, tom. I pag. 537. Vide pariter quae de Rustici editione atque codicibus animadvertimus tom. II in annotatione subjecta col. 1518 et 1519. Peculiarem autem et omnium vetustiorem [Col. 0162D] collectiunculam quorumdam documentorum ad Eutychianam causam spectantium, quam reperimus in unico ms. Vat. 1322, descripsimus in Observationibus ad dissert. 9. Quesnelli, eodem tom. II col. 1218 et seqq.

4. Alia porro collectio ad eamdem causam pertinens est Codex encyclius continens plures epistolas synodicas ad Leonem Augustum, quibus doctrina concilii Chalcedonensis contra Eutychianos vindicata fuit. Hujus collectionis ordo a Baluzio exhibetur tom. V Conciliorum col. 33 et seqq. Sed de his satis.



§ 2. De collectionibus in causa Acaciana. Descriptio duorum codicum Virdunensis et Veronensis.

1. Plura dicenda sunt de peculiaribus collectionibus ad Acacii causam spectantibus, quae cum magnam varietatem recipiunt, tum vero non satis exploratae sunt. Eas collectiones, quae aliquot ejusdem causae documenta aliis item collectionibus inserta [Col. 0163A] continent, jam recensuimus, vel deinceps suo loco memorabimus. Nunc duae quae monumenta solummodo in eadem causa recepere, praecipuam mentionem requirunt. Primo referendus est Virdunensis [CXLIII] codex. Ex hoc P. Sirmondus plura documenta antea inedita typis dedit.

I. Edictum sententiae Felicis papae propter Acacii episcopi damnationem, quod subjectum reperit Breviculo historiae Eulychianistarum, seu, ut codicum inscriptio praefert, Gesta de nomine Acacii. Exstat tom. V Concil. Ven. edit. col. 177.

II. Felicis papae epistola in vulgatis nona ad Zenonem Augustum. Ibidem.

III. Ejusdem epist. 10, ad clerum et plebem Constantinopolitanam. Ib. col. 178.

IV. Ejusdem epist. 11, ad Rufinum et Thalasium, caeterosque monachos circa Constantinopolim et Bithyniam constitutos. Ib. col. 179.

V. Ejusdem epist. 12, ad Zenonem imperatorem. Ib. col. 208.

[Col. 0163B] VI. Ejusdem epist. 13, ad Flavitam Constantinopolitanum episcopum, quam licet codex tribuat Gelasio, Sirmondus tamen Felici ascribendam putavit. Ib. col. 210.

VII. Ejusdem epist. 14, ad Thalasium archimandritam. Ib. col. 213.

VIII. Ejusdem epist. 15, ad Vetranionem episcopum. Ibidem.

IX. Fragmentum epistolae ejusdem pontificis ad Andream episcopum Thessalonicensem. Ib. col. 216.

X. Gelasii tractatus acephalus, qui inter hujus pontificis epistolas describitur num. 14. Ibidem col. 338.

Alia antea impressa idem codex continet, in quorum editione identidem allegatur. Sed cum eorum seriem, quae in eo codice exhibetur, nec Sirmondus, nec alius quispiam prodiderit, plura de eo dicere nequimus.

2. Codex Veronensis Capituli signatus num. 46, [Col. 0163C] qui Acacianorum documentorum praestantissimam collectionem continet, est formae quadratae. Characteris specimen dedit P. Joseph Blanchinius tomo IV Operum Sirmondi editionis Venetae post paginam 579. Initio una tantum pagina caret, quae catalogum pontificum praeferebat usque ad Anastasium II. Altera pagina, quae nunc prima est, eumdem catalogum prosequitur ad Vigilium usque. Hujus fragmentum editum est a v. c. Francisco Blanchinio tom. III Anastasii pag. 209, a Muratorio tom. III Rerum Italicarum, et emendatius a P. Josepho Blanchinio in Enarrat. Pseudo-Athanasiana in symbolum, pag. 104. Hinc autem codicis aetas, videlicet paulo post Vigilii mortem, colligere licet. Huic pontificum catalogo libri S. Hieronymi et Gennadii de Viris Illustribus una numerorum serie subjiciuntur. Tandem haec Acaciana monumenta proferuntur.

I. Narrationis ordo de pravitate Dioscori Alexandrini. Est in collectione hoc tomo impressa cap. 43.

II. Dilectissimo fratri Achacio Simplicius. Est in [Col. 0163D] eadem collectione cap. 44.

III. Exemplum epistolae quem (lege quam) misit Achacius ad S. memoriae Simplicium papam Romanae urbis, ubi damnatum retulit Petrum Alexandrinum. Ibidem cap. 45.

IV. Felix episcopus sanctae Ecclesiae catholicae v. r. Achacio. Ibid. cap. 46.

V. Thomus de anathematis vinculo papae Gelasii. Ibid. cap. 47.

VI. S. Gelasii commonitorium Fausto magistro fungenti legationis officium Constantinopolim. Ibid. cap. 48.

VII. Epistola S. Gelasii episcopi ad Anastasium imperatorem. Et in fine: Explicit papae Gelasii ad Anastasium principem. Ibid. cap. 49.

VIII. Incipit rationis reddendae Achacium a sede apostolica competenter fuisse damnatum. Dilectissimis fratribus universis episcopis per Dardaniam constitutis Gelasius. Haec autem clausula in fine additur: Expl. [Col. 0164A] rationis reddendae Achacium a sede apostolica competenter fuisse damnatum, nec posse quemquam sine discrimine animae suae ejus communionis participem effici. Ibid. cap. 50.

IX. Inc. de eadem ratione reddenda ad episcopos Orientis. Ibid. cap. 51.

X. Exemplar rationis reddendae B. Gelasii papae de evitanda communione Achacii missa ad Orientales episcopos. Et in fine: Explicit B. Gelasii de evitanda communione Achacii. Hic prolixus tractatus ex hoc unico codice editus est [CXLIV] a marchione Maffeio sub nomine Felicis III, tom. V Concil. Ven. edit. col. 185, ac eodem tempore cum titulo Gelasii a Josepho Blanchinio tom. IV Operum Sirmondi Venetae edit. pag. 553, ac tandem repetitus in Appendice Historiae Theologicae laudati marchionis Maffeii pag. 220 editionis Tridentinae.

XI. Inc. epistola S. Gelasii ad Ephimium (lege Euphemium) Constantinopolitanum. Dilectissimo fratri Euphimio Gelasius. Edita fuerat a Merlino ex ms. Additionum [Col. 0164B] Isidori. Est ejusdem pontificis epistola prima tom V. Conc. Ven. edit. col. 284.

XII. Epistola papae Gelasii ad Succonium episcopum Afrum apud Constantinopolim constitutum, qui persecutionem Arianorum de Africa fugiens Constantinopolim, improvide communicando, in praevaricationem Chalcedonensis synodi arguitur corruisse, ut corrigat. Ex hoc eodem codice primum prodiit curante Francisco Blanchinio tom. III Anastasii col. 50, dein recusa a march. Maffeio tom. V concil. col. 205, et a Josepho Blanchinio tom. IV Sirmondi col. 572, ac tandem in Appendice Hist. Theolog. pag. 234.

XIII. Incipit epistola B. papae Gelasii ad Natalem abbatem. Dilectissimo filio Natali abbati Gelasius episcopus. Prodiit ex eodem pariter codice in eisdem editionibus post praecedentem. Codicis antiqua manus in hac epistola desinit.

Quatuor documenta in hac collectione sunt quae in mss. collectionis hoc tomo edendae desiderantur. Inter [Col. 0164C] haec autem tria in uno codice Veronensi nobis conservata fuerunt.



§ 3. De integra collectione omnium quae hactenus prodierunt documentorum in causa Acacii. Quaedam spuria notantur, et a Graeco conficta ostenduntur ante synodum quintam. Duae epistolae perperam inscriptae. De tribus fragmentis a Baluzio editis.

1. Si quis omnium quae ad Acacianam causam spectant integram collectionem vellet compingere, decem et septem monumenta sub Simplicio praemittenda essent, nimirum ab epist. 4 ejusdem pontificis usque ad 19. Tum sub Felice III documenta duodecim, nimirum epistolae prima, secunda, sexta ipsius Felicis, atque decima usque ad decimam quintam. Praeterea libellus citationis ad Acacium per Vitalem et Misenum transmissus, qui legitur tom. V Conc. col. 217. Item alius libellus a Felice papa decreto concilii ad Leonem imperatorem transmissus. Ibidem col. 218. Hi vero libelli in mss. duarum collectionum Barberinae [Col. 0164D] 2888 ac Additionum Dionysii, unde editi fuerunt, sic inscribuntur: Item epistola Felicis papae ad Acacium supradictum Constantinopolitanae urbis episcopum. Item ad imperatorem Zenonem ad libellum episcopi Joannis Ecclesiae Alexandrinae. Mox subjicienda epistola synodi Romanae ad presbyteros et archimandritas Constantinopolis et Bithyniae. Ibidem col. 247. In Appendice autem addendae erunt, si libeat, undecim alia epistolae, quas supposititias probabimus, nimirum epistolae tertia et quarta Felicis III ad Petrum Antiochenum, ac quinta ad Zenonem imperatorem. Tum epistola Quintiani episcopi Asculani ad Petrum Antiochenum. Ibid. col. 219. Alia Justini episcopi Siciliae ad eumdem. Ib. col. 225. Alia Flaviani, sive Flacciani episcopi Rhodopensis ad eumdem. Ib. col. 227. Item Acacii episcopi CP. ad eumdem Petrum, col. 230; Antheonis episcopi Arsinoes ad eumdem, col. 233; Fausti, seu Faustini episcopi Apolloniadis [Col. 0165A] ad eumdem, col. 235; Pamphili episcopi Abydorum ad eumdem, col. 239; et Asclepiadis episcopi Tralliani ad eumdem, col. 241. Post haec describenda erunt quindecim documenta sub Gelasio, videlicet epistola ejusdem prima in editione Conciliorum Veneta tom. V, secunda, tertia, quarta, octava, undecima, decima tertia, decima quarta, decima quinta, tomus de anathematis vinculo, alia epistola ex schedis P. Hieronymi Vignerii. Ibidem col. 384. Tria documenta ex codice Veronensi post Felicis III epistolas ibidem edita col. 185 et 205, [CXLV] quae licet in codice Gelasio ascribantur, primum tamen et secundum Felici adjudicata fuerunt; ac tandem synodus Romana, in qua Misenus absolvitur. Ibidem col. 397. Nec praetermittenda erit epistola Anastasii II ad Anastasium Augustum, ibid. col. 406, addendusque libellus Apocrysariorum Alexandrinorum apud Constantinopolim degentium traditus legatis Romanae sedis, col. 412. Postea jungendae duae epistolae sexta et [Col. 0165B] octava Symmachi, et alia epistola Orientalium ad Symmachum, col. 433. Collectionem claudeat plures epistolae Hormisdae, quibus pax conciliata fuit, cum aliis documentis praemissis vel insertis inter ejusdem pontificis epistolas, quae incipiunt ab epistola Anastasii ad Hormisdam col. 561, et prosequuntur usque ad relationem Epiphanii Constantinopolitani ad Hormisdam, col. 685.

2. Inter epistolas sub Felice III, undecim veluti supposititias in appendicem rejiciendas monuimus. Decem ex his, quas antea recensuimus, Graece et Latine editas habemus: illa enim Flaviani seu Flacciani Latine tantum prodiit. Latinus textus etiam epistolarum Felicis III originalis non est, sed versio antiqua ex Graeco. Duplex autem versio distinguenda. Alia enim a Merlino impressa eum Graecum textum pro originali habuit qui a Binio et Frontone Ducaeo inventus in mss. exemplaribus, quae Constantinopolitanam synodum sub Menna continebant, typis datus fuit anno 1618. Haec versio antiqua, sed valde barbara, [Col. 0165C] Flaviani seu Flacciani epistola caret, sicut in Graeco etiam vulgato inventa non fuit. Legitur vero haec epistola ex alia vetustiore interpretatione, quam exhibent codices collectionis. Avellanae. Haec autem tres ex iisdem epistolis praeterit, duas Felicis papae, tertiam et quintam, nec non illam Acacii. Post versionem vero epistolae quartae Felicis ad Petrum Antiochenum haec notatio in eadem collectione subjicitur, quae versionem ex Graeco confirmat. Quia cum aliorum litteris ad eumdem Petrum directis in Graeco volumine invenimus de Latino translatas, quas nunc iterum de Graeco in Latinum necessitate compulsi transferentes descripsimus propter haereticorum insidias, et supradictis epistolis ejusdem papae connectimus. Hanc notationem profecto vidit ac respexit Anastasius, cum in epistola praemissa Collectaneis scripsit: Unde notandum, quod nonnulla quae Latine fuerunt edita, latinitas funditus mole oblivionis obruta deplorasset, nisi ex Graecorum post fonte librorum haec hausta sitibundo [Col. 0165D] pectore resumpsisset; sicut epistolam B. papa Felicis in Petrum sententiam proferentem Antiochenum damnationis. Ipse ergo vetustissimus auctor collectionis Avellanae inter tot rarissimas Romanorum pontificum epistolas quas e Romanis, ut videtur, scriniis hausit paulo post Vigilium papam, hanc Felicis III epistolam quartam Latine scriptam invenire non posuit: eamque cum caeteris memoratis ad Petrum Fullonem Antiochenum scriptis e Graeco derivare compulsus fuit. Hoc non leve suppositionis indicium est.

3. Has quidem omnes epistolas supposititias esse luculenter probavit Henricus Valesius cap. 4 Dissertationis de Petro Antiocheno et de synodis adversus eum congregatis. Evidens imposturae argumentum quantum ad tres epistolas Felici III attributas illud est, quod cum is anno 484 communione et episcopali gradu privasset Acacium, fieri non potuit ut in litteris postea scriptis, tertia et quinta, ipsum vocaret Dei amantissimum ac religiosissimum antistitem, et [Col. 0166A] epist. 4 velut legitimum Constantinopolitanae sedis episcopum praeferret. Frustra vero hanc rationem elidere nititur P. Antonius Pagius ad annum 478 n. 4, ubi pro Felice III Simplicium substituit. Nam praeter quam quod Felicis nomen constanter exhibent tum Graecus textus, tum utraque Latina antiqua versio; ipsae ad Petrum Fullonem epistolae in litteris Quintiani et Justini non Simplicio, sed Felici tribuuntur. Multis episcopis praemonentibus, inquit Quintianus, maxime sanctissimo archiepiscopo Felice: quibus verbis epistola tertia Felicis jam scripta innuitur. Et Justinus: Ne qui nobis praeest Felix, sententiam secundum canones contra te ferat: ubi epistola Felicis quarta jamjam scribenda indicatur, cui quidem epistolae Felicis nomen praefixum legit etiam Cyrillus Scythopolitanus in S. Sabae Vita num. 32, cum eumdem Petrum a Felice papa perculsum tradit propter additamentum trisagii, de quo omnes hae supposititiae epistolae disserunt. Adde quod neque Simplicius [CXLVI] cum Petro Fullone communicavit unquam, [Col. 0166B] eidemque, cum Antiochenam sedem, se pontifice, secundo invasit, maxime obstitit ut ne ad ipsum amicas litteras dederit. Alia plura vide apud P. Michaelem Lequien dissert. 4 Damascenica: qui jure etiam conjecit, omnes has epistolas Graece compactas fuisse ab aliquo monacho Acoemeta, cum ante quintam synodum effervescebat controversia circa propositionem Unus de Trinitate passus, quam cum Acoemetae impugnarent acerrime, his litteris additamentum trisagii reprobantibus sese munire sategerunt. Graecum quidem, non vero Latinum harum litterarum auctorem fuisse, nonnulla confirmant. Primo in epist. 3 Felici papae tributa commemoratur illa hominum sponsio, qua sancti baptismatis tempore promiserunt credere IN UNUM DEUM omnipotentem . . . IN UNUM DOMINUM JESUM CHRISTUM, etc. (Tom. V Concil. col. 158). Haec Nicaenum utique symbolum indicant, quod etsi Graeci in baptismate recitarent, hic tamen ritus Latinis adeo erat ignotus, ut S. Leo olim ex [Col. 0166C] Latinorum ritu crediderit, apostolicum symbolum per totum mundum omnium regenerandorum voce depromi. Vide epist. 28 ad Flavianum cap. I. Nonne hinc Graecus auctor Graeci ritus peritus proditur? Porro in epistola quinta Felicis ad Zenonem Augustum legitur: Eustathiique confessoris ac praesidentis trecentorum decem et octo Patrum qui in Nicaea convenerunt (Ibidem col. 166 a). Quis Romanum pontificem Eustathio Antiocheno praesidendi in generali synodo praerogativam tribuisse existimet? Quintiano, qui Asculanus, seu Latinus episcopus praefertur, haudquaquam congruunt illa quae, cum Graecis vocibus Euthychis et Atychis, earumque Graecis significationibus innituntur, Graecum scriptorem referunt (Ib. col. 222 a, b). Cyrillus porro Scythopolitanus S. Sabae discipulus, quem Felicis litteras commemorasse vidimus, harum suppositionem synodo quintae anteriorem satis declarat: quod idcirco monuimus ne cui mirum sit si epistola quarta Felicis ab [Col. 0166D] eodem Cyrillo laudata in manus venerit auctoris collectionis Avellanae, qui paulo post concilium V eam cum aliis ad eamdem causam pertinentibus latinitate donavit, suaeque praestantissimae collectioni inseruit.

4. De epistolis perperam inscriptis pauca. Epistola quarta Simplicii ex mss. laudatae collectionis Avellanae ad Zenonem Augustum data praefertur, ex codice autem Virdunensi ad Basiliscum. Hanc secundam inscriptionem veram esse late probarunt P. Antonius Pagius ad annum 466, num. 11, ac Tillemontius not. 2 in Vitam Acacii. Epistola 13 Felicis ad Flavitam CP. in codice Virdunensi, ex quo edita fuit, Gelasio perperam ascribitur, uti manifeste probavit P. Sirmondus (Tom. V Concil. col. 411), qui idcirco Felicem pro Gelasio substituit. Tria fragmenta epistolae Anastasii II ad Ursicinum ex duobus mss. Bellovacensi et Corbeiensi vulgavit Baluzius. Hic Ursicinus Dardaniae, aut alicujus Illyricianae provinciae episcopus fuisse videtur; ejus enim meminit Gelasius [Col. 0167A] in epist. 3 ad Dardanos, inquiens: His igitur incitati per fratrem et coepiscopum nostrum Ursicinum, praesentia dirigere scripta curavimus. Eadem vero tria fragmenta inserta leguntur epistolae secundae ejusdem pontificis ad Laurentium de Lignido: in qua tamen secundum fragmentum praecedit, tum duo alia sequuntur primum et tertium. Cum vero Lignidum urbs locata in Macedoniae finibus, seu in Epiro novo ad Illyricum pertineat, eam Gelasii epistolam encyclicam credimus ad Illyricianos directam, quae proinde tum ad Ursicinum, tum ad Laurentium de Lignido pervenerit, ac proinde tria illa fragmenta Anastasio II perperam inscripta sunt.



§ 4. De epistolis, additamentis et tractatibus Gelasianis, qui in dubium a nonnullis vocantur

I. Non pauca dicenda sunt de iis documentis in Acaciana causa editis quae, licet sincera sint, in suspicionem tamen a nonnullis adducuntur. Nihil opus est divagari contra Dupinium, qui singulari confidentia [Col. 0167B] ausus est veluti spurias traducere tres epistolas, unam Felicis III ad Acacium, quae in vulgatis Conciliorum inscribitur libellus citationis, etc. (Tom. V Conc. col. 217), alteram ejusdem pontificis [CXLVII] ad Zenonem imperatorem, quae ibidem edita est cum titulo libellus, etc. (Ib. col. 218), ac tandem epistolam ad universos presbyteros et archimandritas Constantinopoli et in Bithynia consistentes, quae scripta fuit ex Romana synodo anni 485 adversus Acacium (Ib. col. 247); simulque hanc synodum supposititiam declarat. Duo enim priora documenta satis superque vindicant duae antiquae collectiones, in quibus continentur, nimirum collectio Vaticano-Barberina, et Additiones Dionysii; tertium vero tuetur praestantissima collectio Avellana. Dupinii autem cavillationes luculenter disjicit P. Bernardus de Rubeis in dissertatione de una sententia damnationis Acacium, § 12 et 19. Nihil pariter laboramus circa epistolam Gelasii ad Succonium e ms. Veronensi typis edita, quae si [Col. 0167C] ab eo scripta dicatur antequam episcopi Afri ab exsilio revocarentur, nihil oberit quin eidem pontifici, ut codex praefert, adjudicetur. Gelasius enim ad pontificatum promutus fuit anno 492, illi vero fuerunt revocati mense Augusto anni 494.

2. Gelasii epistola ad Dardanos, quae brevior describitur in codicibus collectionis hoc tomo edendae cap. 50, sicut et in ms. Veronensi, et apud Isidorum, in quem ex laudata collectione traducta fuit, in recentioribus editionibus Conciliorum non exigua additamenta recepit. Haec additamenta interpolationis accusavit Quesnellus ea notatione quam laudato capiti 50 ab ipso subjectam hic inserimus: Gelasii non esse dimidiam illam paginam, et superiores, quibus alias editiones ista ampliores esse antea monuimus, vehementer suspicor. Ad hanc quod attinet, nihil aliud habet quam varia exempla pontificum qui saeculares principes christiana libertate vel adierunt ipsi, vel litteris adhortati sunt, quae facile addita sunt aliena manu. Deinde quod ait S. Ambrosium Theodosio communionem [Col. 0167D] suspendisse, recentioris styli esse mihi videtur. Quod a Leone papa asserit Theodosium Ephesino latrocinio excedentem libere esse correptum, falsissimum est. Quod denique se ipsum ait Odoacri iniqua praecipienti non paruisse, cum temporum ratione conciliari non potest. Odoacer enim anno 490, hoc est biennio antequam Gelasius papa sedem apostolicam teneret, a Theodorico ita devictus est, et ad mortem usque Ravennae inclusus, ut Gelasio papae nihil vel justi vel injusti praecipere potuerit. Hanc eamdem opinionem suscipiens marchio Maffeius in Supplemento Acaciano, aliam objectionem adjecit ex iis addititiis verbis: Ecce nuper Honorico regi Vandalicae nationis vir magnus et egregius sacerdos Eugenius Carthaginensis episcopus, multique cum eo catholici sacerdotes constanter restiterunt saevienti . . . hodieque persecutoribus resistere non omittunt. Cum epistola ad Dardanos signetur anno 495, haud videt vir clarissimus quomodo nuper contigisse [Col. 0168A] dici potuerit quod ante annos saltem XI evenerat (Hunericus enim anno 484 e vivis excessit); nec ei anno 495 competere posse existimat, hodieque resistere non omittunt, cum praecedenti anno 494 Guntamundus Hunerici successor episcopos ab exsilio revocasset. Cum porro ex iis quae inseruntur ad defensionem sententiae in Acacium, concinant cum alio tractatu seu epistola e ms. Veronensi ab eodem vulgata ac Felici tributa, haec ex Felicis litteris sumpta ac Gelasii epistolae intrusa suspicatur.

3. Haec quoque nos olim movebant, quandiu hujus auctioris epistolae fontem ignoravimus. At Romae inspicere et expendere licuit codices praestantissimae collectionis Avellanae, ex quibus ea edita fuit. Ipsius collectionis antiquitas, et multo magis ea rarissima et sincera documenta quae auctor collegit, quaeque a nemine vocantur in dubium, hanc quoque auctiorem epistolam ex sincero fonte haustam satis defendunt. Antiquius vero testimonium accedit ex Facundo Hermianensi, qui ante hanc collectionem eamdem [Col. 0168B] epistolam ex auctiori exemplo allegavit lib. V, c. 4: Gelasius, inquit, scribens universis episcopis per Dardaniam constitutis . . . . . sic dicit: Sit clara urbs illa potestate praesentis imperii: et prosequitur longum textum describens additamenti, quod in vulgatis Conciliorum legitur tomo V col. 333 b c. Ante collectionem igitur Avellanam haec epistola cum additamentis prodierat.

4. Neque novum est unius ejusdemque epistolae duo exempla aliquando reperiri, quorum alterum secunda ipsius auctoris manu additamenta receperit. Vide quae diximus in admonitione ad Leonis epistolam 12, num. 10 et 14. [CXLVIII] Hoc vero auctius exemplum cum et clausulam et chronicam notam praeferat, ad ipsos Dardanos missum videtur: alterum vero brevius primum fuisse, quod Gelasius prioribus curis paraverat, non tamen perfecerat. Auctoris quidem manus in epistola perficienda satis aperte detegitur, cum quaedam loca aliis verbis reformata [Col. 0168C] in auctiori epistola deprehendantur, alia nunc paucis, nunc pluribus aucta, alia etiam omissa, aliterve expressa, cum additamentis insertis prioris exempli verba non congruerent: quod praesertim observavimus not. 14, 33, et 35, in cap. 50 collectionis edendae. Interpolatores tanta circumspectione ac libertate uti non solent.

5. Quae autem objiciuntur, non tanti sunt, ut interpolationem a Gelasio alienam evincant. Quod Quesnellus recentioris styli notat formulam communionem suspendit, levissimum est. Miramur porro falsissimum traduci a Leone papa Theodosium juniorem latrocinio Ephesino patrocinantem libere fuisse correptum, cum correctio modesta quidem, sed libera palam elucescat in ejus ad eumdem Theodosium epistolis, quibus sese Ephesino latrocinio apertissime opponens, ipsum imperatorem ab ejus pseudo-synodi patrocinio removere studuit. Difficilius videtur quod de Odoacre Gelasius scribit: Nos quoque Odoacri barbaro haeretico regnum Italiae tunc tenenti, cum aliqua [Col. 0168D] non facienda praeciperet, Deo praestante nullatenus paruisse manifestum est. Pronomen nos de pontificia dignitate accipi potuit, quae in omnibus Romanis pontificibus una eademque est. Vide admonitionem in epist. I S. Leonis, num. 25. Ita cum Bonifacius I in epist. 15 ad Rufum ait: Theodosius Nectarii ordinationem, propterea quia in NOSTRA notione non esset, habere non existimans firmitatem, missis e latere suo aulicis cum episcopis, formatam huic a sede Romana dirigi regulariter depoposcit, quae ejus sacerdotium roboraret: voces in nostra notione, quae ad praedecessorem Damasum referuntur, non de se, at de apostolica dignitate sibi et Damaso communi accepit. Similiter Leo II, in epistola ad episcopos Hispanos scribens: De diversis autem conciliis huic sanctae apostolicae sedi, cujus ministerio fungimur, subjacentibus archiepiscopi sunt A NOBIS destinati (Tom 7 Conc. col. 1456. c), ut sextae synodo oecumenicae interessent [Col. 0169A] qui tamen a praedecessore suo Agathone destinati fuerant: pronomen nobis pro apostolica sede, cujus ministerio fungebatur, perspicue sumpsit. Ut autem aliis aliorum pontificum exemplis omissis ad Gelasium accedamus, cum is in epistola ad Orientales inserta cap. 51 collectionis edendae, num. 2, ait: Nec apud NOS Petro ullatenus absoluto, quem damnasse NOS novimus; et n. 12: Queruntur A NOBIS Acacium fuisse damnatum (quae sub Felice III contigerant): pronomina nos et nobis pro apostolica et pontificia dignitate certissime accepit; neque enim ipse, sed Felix III utrumque damnaverat. Quod si quis hac de causa dubitandum putet num haec quoque epistola Gelasii sit, aliud exemplum afferri potest ex commonitorio ad Faustum, quod cum decessorem Felicem memoret, Gelasii esse nemo dubitare potest. In hoc vero cap. 4 legitur: Illud autem nimis est impudens, quod Acacium veniam postulasse confingunt, et NOS exstitisse difficiles; ac mox de Andromaco, quem Felix in Orientem direxerat, ait: A NOBIS abundanter instructus [Col. 0169B] est, ut cohortaretur Acacium deposita obstinatione resipiscere, etc. Has periodos interpolationi tribuere imbecillimum est. Aliud exemplum exploratius proferemus ex alio tractatu seu epistola ad Orientales e Veronensi codice edita, quae, licet Gelasii nomen in ms. praeferat, Felici tamen in vulgatis Conciliorum ascripta fuit. In rem vero praesentem animadvertenda sunt haec verba, quae Orientalium objectionem exprimunt: Sed et tunc, inquit, (leg. inquis) Acacius TECUM communicabat, quando Timotheus haereticus, vel iste Petrus sub tyranno Basilisco Alexandrinam tenebat Ecclesiam. Respondet pontifex: Vere dicis, sed is tunc Acacius minime communicabat, et in MEA communione durabat. Voces tecum et mea non ad scribentis personam, sed ad apostolicam sedem et pontificiam dignitatem apertissime referuntur. Sive enim Gelasius, sive Felix hujus epistolae auctor credatur, haec quae de Timotheo Aeluro, ac Petro Mongo narrantur, Simplicii tempora respiciunt. Felix nimirum Simplicio [Col. 0169C] successit anno 483. Basiliscus occupato imperio anno 476, eodem anno Timotheum in Alexandrina sede locavit; qui pulso Basilisco anno 477, exinde in exsilium [CXLIX] ejectus fuit, ibidemque veneno interiit. Hoc dejecto Petrus Mongus eamdem sedem invasit; sed is quoque paulo post exturbatus fuit ab imperatore Zenone, Timotheusque Solofaciolus episcopus catholicus restitutus: qua de re ad Simplicium pontificem Acacius scripsit anno 478. Solofaciolo vita functo anno 481 subrogatus fuit a catholicis Joannes Talaja. Tum Acacius cum Zenone Augusto egit ut Petrum Mongum revocaret, quod inter Romanam Ecclesiam et Acacium magni dissidii origo fuit. His praemissis palam fit voces tecum et mea, nimirum Acacium sub tyrrano Basilisco, id est inter annum 476 et 477, TECUM communicasse, et in MEA communione durasse, quae unius Simplicii aetati conveniunt, nedum ad Gelasii, sed nec ad Felicis personam posse referri. Quod si nihilominus haec epistola Simplicio [Col. 0169D] vel illius pontificis, sed de dignitate omnibus communi sumpta fuisse manifestum est. Cum porro vox tecum hoc sensu ab Orientalibus usurpata sit in litteris sub Felice, vel Gelasio scriptis, nihil mirum si Gelasius eorumdem Orientalium objectis respondens simili ratione sibi utendum credidit, ut voces nos et mea de pontificia dignitate in eorum sensum acciperet.

6. Cum vero in additamentis epistolae ad Dardanos, de quibus nunc agimus, Gelasius quaedam gesta commemoret praedecessorum suorum Leonis, Hilari, Simplicii atque Felicis propria, voces nos quoque ad Odoacris tempus relatae, aliquid ipsius Gelasii peculiare videntur innuere. Quamvis Odoacer ante Gelasii pontificatum Ravennae obsidionem passus fuerit, nondum tamen victus, nec omnes ejus copiae superatae; nec ante ejus mortem, quae incidit in annum 493, Theodoricum intra Italiam proprie dictam Romaeque [Col. 0170A] regnum obtinuisse probatur. Fieri ergo potuit ut Gelasio ad pontificatum evecto ineunte anno 492, Odoacris ministri, quibus Roma suberat, aliquod praeceptum ejus urgerent, cui ille obstiterit. Forte etiam de praecepto sermo est, quod non solum pontificem, sed Romanum quoque clerum respiceret, cuique Gelasius ipse ante pontificatum inter digniores clericos parere noluerit.

7. Illud porro, quod nuper contigisse traditur, ita rem quae ante annos undecim evenerat, indicare potest; sicut in alia Gelasii epistola ad Anastasium cap. 7, illa verba, Nestorio nuper ejecto, factum exprimunt quod acciderat ante annos sexaginta. Illa vero hodieque (id est anno 495) persecutoribus resistere non omittunt, non de Hunerico, sed de Arianis episcopis accipienda sunt, quos persecutorum appellatione designatos, et apud Guntamundum potentes, adversus catholicos episcopos ex exsilio revocatos plura tentasse dubitare non licet. Procopius quidem de Bello Vandalico cap. 8, persecutionem sub Guntamundo [Col. 0170B] haud omnino conquievisse tradit. Nihil ergo superest ex quo haec Gelasianae epistolae additamenta, antiquissimae collectionis Avellanae ac Facundi Hermianensis auctoritate probata, in suppositionis aut interpolationis suspicionem vocentur.

8. Integra hac epistola ad Dardanos in tuto posita, facilius erit de reliquis judicium promere. Cum in eadem epistola cap. 10 Gelasius spondeat fore ut eadem latius, si Dominus concesserit facultatem, studeamus exponere; ampliorem de eadem causa tractatum pollicetur. Hunc tractatum esse credimus illum qui cap. 51 collectionis huic tomo inserendae statim post eam epistolam subjicitur. Quod si non ita prolixus est ut vox latius significare videtur, animadvertendum est acephalum esse, adeo ut plura initio desiderentur. Forte etiam Gelasius eum nec perfecit, nec edidit; sed ut in schedis ejus inventus fuit, prodiit in lucem. Tria alia opuscula acephala Gelasio inscripta in vetustissimis mss. exemplaribus reperta [Col. 0170C] fuere, quae majorem difficultatem facessunt. 1o Tomus de anathematis Vinculo, qui in edenda collectione exhibebitur cap. 47; 2o exemplar rationis reddendae B. Gelasii papae de evitanda Communione Acacii ad Orientales episcopos; quod e Veronensi codice editum fuit; 3o fragmentum longum ejusdem Gelasii a Sirmondo erutum e ms. Virdunensi. Tomum de anathematis Vinculo in dubium revocat Tillemontius art. 6 in Euphemii CP. Vita. Negari quidem nequit quin hoc opusculum, praeter abruptum initium, quaedam contineat quae neque cum titulo de anathematis Vinculo, neque cum reliqua oratione cohaerere videntur. Capite primo et [CL] secundo de decretis Chalcedonensibus agitur, quae vel omnia probanda, vel si ex parte repudianda sint, ex toto firma esse non posse dicebantur. Tum capite tertio ad thema de excommunicationis vinculo sine ullo apto nexu et sine idonea introductione transitur. In fine autem sexti capitis verba quod sedes apostolica, etc., [Col. 0170D] ad argumentum primi et secundi capitis redeunt, eaque hoc loco perperam inserta sunt. Quae enim in sequentibus capitibus subjiciuntur, ad propositum de anathematis Vinculo pertinent. Si vero animadvertatur hoc opusculum imperfectum esse, facile erit intelligere cur de omnibus ratio afferri non possit. Conjicere tamen licebit. Cum in antiquissimis collectionibus atque codicibus qui a Gelasii aevo modicum distant, idem opusculum huic pontifici ascribatur, eidemque tum materies, tum sententiae ac stylus conveniant, jure dubitari nequit quin ex schedis ejus sumptum fuerit. Forte vero cum in iisdem schedis non esset perfectum, sed prima manu paratum, et, ut fit in primis fetibus, aliquot separatis foliis scriptum, nec omnino compactum atque connexum; collector non omnes partes nactus est, easque quas invenit minus apte disposuit. Duo prima capiti eatenus ad anathematis Vinculum pertinere possunt, si Orientales opposuisse credantur, [Col. 0171A] ita a pontifice solvi posse anathema in Acacium ex synodi Chalcedonensis decreto editum, sicut canon ejusdem synodi de Constantinopolitanae sedis praerogativis a Romanis pontificibus solutus fuerat. Huic objectioni respondet Gelasius, aliam rationem esse de decreto fidei Chalcedone edito, quod Scripturae ac traditioni consonum Romana sedes confirmavit, ac inconcussum robur obtinuit; aliam vero de canone quem multis ex capitibus infirmum eadem sedes rejecit. Sententia autem in Acacium cum decretum fidei respiciat, solvi non posse contendit, nisi error ob quem lata fuit, deseratur. Si non intercidisset opusculi initium, haec, ut credimus, manifestius paterent. Ea porro quae leguntur in fine capitis sexti, Quod sedes apostolica non consensit, etc., extra proprium locum inserta, capiti secundo annectenda videntur. Tum vero illa capitis tertii, Peccatori homini mors illata est, etc., aliquo nexu indigent ut cum praecedentibus ac subsequentibus connectantur, ac [Col. 0171B] transitus fiat ad sententiam in Acacium latam ac praefixam errori qui in Chalcedonensi synodo damnatus fuerat. Hinc ergo opusculum quidem imperfectum et a collectore minus apte dispositum, non vero idcirco Gelasio adimendum est.

9. Aliud opusculum e Veronensi codice editum cum Acacium, Petrum Mongum, ac Zenonem imperatorem adhuc vivos praeferat, Felici quidem tertio potius quam Gelasio adjudicandum videtur, uti march. Maffeio ac P. Bernardo de Rubeis placuit. At non solum codex Veronensis post Vigilii obitum scriptus illud Gelasio asserit, verum etiam Nicolaus I in epist. 42 ad archiepiscopos et episcopos Galliae, initium recitans ejusdem vulgati opusculi cum titulo Ad episcopos Orientales, cardinalis Deusdedit part. I, S. Anselmus lib. IV, c. 27, et Gratianus caus. XVI. q. 3, c. 9. Similiter Ivo part. XIV, c. 8, aliud ejusdem opusculi testimonium recitans, quod legitur tom. V [Col. 0171C] Concil., col. 200 b, ipsum opusculum Gelasio ascribit hac epigraphe: Gelasius episcopis Orientalibus de communione Acacii vitanda. Item testimonium Gelasio inscriptum Gratianus repetit caus. XI, q. 3, c. 46, ex quibus alios pariter codices Gelasium auctorem praetulisse manifestum est. Accedunt praeterea mss. alterius collectionis saeculo VIII digestae, quam nos Additiones Dionysianas vocamus. In his enim fragmentum hujus opusculi profertur cum titulo: Ex epistola B. papae Gelasii ad Orientales de vitanda communione Acacii, ubi datur intelligi nullum esse vinculum insolubile, nisi circa illos qui in errore persistunt. Incipit autem fragmentum: Nos non in Acacium ideo sententiam tulimus, etc., uti habetur tom. V Concil., col. 195 a. Stylus quoque et sententiae cum iis congruunt quae in Gelasii epistola ad Dardanos, et in tomo de anathematis Vinculo continentur. Objectae autem difficultates conciliari queunt, si dicatur Gelasius lucubrasse hoc opusculum ut refelleret [Col. 0171D] libellum Orientalium Felicis tempore exaratum, dum Acacius, Petrus Mongus et Zeno imperator in vivis erant; ipsi autem libello ita respondendum putasse, perinde ac si haec responsio illis viventibus digesta fuisset. Cum in hoc opusculo brevius et aptius explicentur illa sententiae in Acacium latae nunquamque anathematis vinculis [CLI] exuendus, quae fusius et implexius exponuntur in tractatu imperfecto Gelasii de anathematis Vinculo, cumque eadem Scripturae testimonia, eaedem sententiae in eamdem rem utrobique afferantur; si tractatus de anathematis Vinculo Gelasio asserendus est, hoc quoque opusculum eidem est vindicandum, ne tantopere et confuse laborasse credatur Gelasius in re quam Felix pressius et clarius antea definivisset. Duo autem haec documenta Felici III ascribere sine ullius codicis aut antiqui testis auctoritate, ut adimantur Gelasio, cui et codices et testes antiqui utrumque attribuunt, nimiae confidentiae est. Credimus vero Gelasium non publicasse eum tractatum, quem imperfectum reliquit; huic autem posteriori opusculo ex eodem tractatu [Col. 0172A] pleraque inseruisse, ut laudata sententiae verba explicaret. Sed cum hoc opusculum nunc acephalum, olim vero perfectum edendum esset, uti sane ad Orientales missum traditur, in ea re brevius et clarius digerenda studium ac diligentiam adhibuit, uti adhibuisset procul dubio in eo tractatu, si ipsum perficiendum et vulgandum putasset.

10. Ad opusculum e Virdunensi codice impressum quod pertinet, fatendum videtur cum Tillemontio loco laudato, quaedam continere quae privatum hominem potius quam Romanum pontificem decent; uti sunt illa: Non est quidem nostrae humilitatis de totius orbis dissensione ferre sententiam; est tamen nostrum de propria salute esse sollicitos. Illa porro, Optamus qualiacunque et quantacunque super nos importaverit inimicus, tolerare discrimina in saeculo praesenti; et illa pariter in fine: Me enim credo, spero, confido in Christo, quod ab ejus charitate nec tribulatio, nec angustia, nec gladius, nec persecutio, nec vita, nec mors [Col. 0172B] unquam poterit separare. Incumbat persecutio, saeviant leges: militi Christi gloriosius est mori quam vinci; fraudari praesentium commodis melius quam carere futuris: haec, inquam, hominem exhibent qui in Oriente violentiae suberat, non vero Romanum, qui sub Theodorico tutus, ab imperatore Orientis nihil metueret. Aliunde hoc opusculum, seu verius fragmentum opusculi, non versionem e Graeco, sed Latinum originale manifestissime praesefert. Quid igitur? Si Gelasii nomen in codice erat praefixum, quod non ita clare a Sirmondo traditur; vel si inter Gelasii opera inventum, ac ex ejus schedis ab origine sumptum fuit; illud verisimile est, quod Tillemontius conjecit, idem opusculum scriptum quidem fuisse a Gelasio, a cujus stylo non abhorret; at non suo, sed eorum Orientalium nomine qui in Oriente vexabantur, ut eos a profana communione alienos in proposito confirmaret.



§ 5. Decretum de libris recipiendis vel non recipiendis num et quatenus Gelasio tribuendum. Triplex ejusdem decreti forma proponitur, codicumque varietas notatur. Idem decretum alicubi divisum in duo. Codices qui Damaso, vel Gelasio, vel Hormisdae decretum ascribunt. Quid cuique asserendum videatur.
[Col. 0172C]

1. Quoniam de Gelasii opusculis quae in Acacii causa aliquot collectiones proferunt, hoc capite disseruimus, appendicis cujusdam loco nonnulla addere liceat de celebri illo decreto de libris recipiendis vel non recipiendis, quod in pluribus collectionibus alia atque alia ratione atque inscriptione propositum, non exiguam controversiam apud eruditos excitavit. De hac controversia non pauca quidem scripsimus lib. II Observationum in cardinalis Norisii Opera cap. 12. At cum in evolvendis multis codicibus et collectionibus plura de eodem decreto invenerimus quae ad rem apertius explicandam maxime conferent, in eodem [Col. 0172D] argumento iterum versari non inutile futurum confidimus. Hoc decretum in diversis collectionibus aliter atque aliter producitur. Triplicem decreti formam nacti sumus. Auctius hoc decretum Damaso papae inscriptum reperimus in codice Casanatensi D IV 23, saeculi circiter undecimi, qui excerpta continet ex canonibus conciliorum et constitutis Romanorum pontificum. Sic enim ibidem, pag. 46: Incipit concilium urbis Romae sub Damaso papa de explicatione fidei. Initio profertur decretum de Spiritu sancto [CLII] quod alii quoque codices, ut postea dicemus, Damaso adjudicant. Dictum est prius agendum de Spiritu septiformi, qui in Christo requiescit, et reliqua, uti ex Holstenio edita sunt tom. II Conc., Ven. edit. col. 1047 e; nisi quod loco verborum multiformis autem nominum Christi dispensatio est, hic codex habet: Item de multiformi dispensatione nominum Christi. Post ultima autem hujus decreti verba et annuntiabit vobis, in eodem ms. canon sacrarum Scripturarum additur sic: Item dictum est. Nunc vero de Scripturis divinis agendum est, quid universalis catholica [Col. 0173A] recipiat Ecclesia, et quid vitare debeat. Incipit ordo veteris Testamenti. Ac descriptis veteris Testamenti libris adduntur libri Testamenti novi, ut in vulgato Gelasiano tom. V Conc., col. 385 a. Sequitur porro: Item dictum est. Post has omnes propheticas et evangelicas atque apostolicas, quas superius deprompsimus, Scripturas, quibus Ecclesia catholica per gratiam Dei fundata est, etc., ubi post breve trium praecipuarum sedium Romanae, Alexandrinae, atque Antiochenae encomium, generales synodi recensentur cum decreto de libris recipiendis vel non recipiendis, ut in eodem Gelasiano decreto, col. 386 et seqq. Solum inter synodos omittuntur illa, quae in vulgato leguntur: Sanctam synodum Constantinopolitanam mediante Theodosio seniore augusto, in qua Macedonius haereticus debitam damnationem excepit; nec non illa post mentionem synodi Chalcedonensis subjecta: Sed et si qua sunt concilia a SS. Patribus hactenus instituta, post horum (conciliorum generalium) auctoritatem, [Col. 0173B] et custodienda, et recipienda, et decernimus et mandamus. Hanc eamdem decreti formam Damaso item attributam exhibet etiam antiquum exemplar regium teste P. Coustantio in Monito ad Damasi epist. 5 num. 5 col. 503. Codex 61 capituli Veronensis saeculi IX vel X, in quo abbreviatio canonum, Halitgarii libri, et alia nonnulla describuntur, eam solam partem hujus decreti Damaso item inscripti e fusiori decreto excerptam praefert, quae incipit a verbis: Post has omnes propheticas et evangelicas, atque apostolicas Scripturas, etc., ubi vox demonstrativa, has canonem Scripturarum in integro decreto, ex quo haec pars sumpta fuit, praecessisse demonstrat. Reliqua sunt eadem ac in laudato ms. Casanatensi usque ad finem, omissis pariter illis quae in eodem codice Casanatensi praetermissa notavimus. Hic autem titulus ibidem exhibetur: De concilio in urbe Romana sub Damaso papa edito: et in fine: Explicit concilium sub Damaso papa.

2. Altera decreti forma aliquanto brevior est illa in [Col. 0173C] Conciliis vulgata loco citato, quae cum eam partem ad Spiritum sanctum pertinentem ab Holstenio editam ignorat, tum vero idem decretum Gelasio asserit. Incipit a canone Scripturarum. Inter synodos approbatas duas particulas recipit, alteram de Constantinopolitana synodo, alteram de recipiendis aliis SS. Patrum synodis, quae in ampliori forma antea descripta haudquaquam leguntur. Hanc formam vulgatam reperire licuit tantummodo in posteriorum collectionum exemplaribus, videlicet in ms. Vat. Palatino 584, qui collectionem sequioris aetatis in libros duodecim distributam complectitur, nec non apud Burchardum lib. III, a cap. 117 ad cap. 121. In nullo autem codice chronicam notam quae in vulgatis titulo affigitur nancisci potuimus. Hincmarus Remensis codice usus est qui hanc eamdem formam referebat, hac una exceptione quod canones apostolorum non adjungebat apocryphis. Sic enim ille in opusculo capitulorum 55 ad Hincmarum Laudunensem cap. 24: Sed et B. Gelasius in catalogo, qui libri ab Ecclesia [Col. 0173D] catholica recipiantur, descripto, authenticis Scripturis, et Nicaenae, Constantinopolitanae ac Ephesinae, Chalcedonensis quoque synodi, et aliis conciliis a SS. Patribus institutis, et orthodoxorum opusculis atque decretalibus epistolis apostolicae sedis pontificum, aliisque scrupturis discrete commemoratis, de his apostolorum canonibus penitus tacuit; sed nec inter apocrypha eos misit. Confer etiam ejusdem opusculi caput 25. In mss. additionum Isidori, uti sunt Vat. 1340 et Venetus S. Marci 169, sub nomine item Gelasii eadem vulgatorum forma habetur cum duplici discrimine. Nam deest concilium Constantinopolitanum; canones vero apostolorum inter apocrypha non recensentur. Animadversionem etiam meretur duplex titulus, alter praefixus catalogo Scripturarum: Ordo de sacris libris digestus a Gelasio papa cum 70 episcopis; [CLIII] alter ante decretum de aliis libris: Incipiunt decreta Gelasii papae. Decretum cum 70 episcopis habitum de apocryphis [Col. 0174A] scriptis. Idem invenitur in codice quem Merlinus in editione adhibuit. Exemplum Vat. 1339, qui collectionem canonum profert in quinque libros distinctam, lib. IV capite ultimo describit sub Gelasii nomine idem decretum vulgatum, sed in priori parte de libris recipiendis duas particulas synodi CP. et aliorum conciliorum praeterit, in altera vero parte de apocryphis canones apostolorum nequaquam refert. Haec eadem secunda forma e vetusto ms. Florentino S. Marci impressa est a P. Josepho Blanchinio tom. IV Anastasii pag. 61, eaque ibidem etiam Gelasio papae tribuitur. Cum vero auctor Historiae Litterariae Italicae tom. VII ejusdem codicis descriptionem afferens, pag. 529 epigraphen praebeat, qua illud decretum non Gelasio, sed Damaso ascribitur; amicum conventus Florentini S. Marci per litteras interrogavimus, qui rescripsit primo quidem hanc inscriptionem legi: Incipit concilium urbis Romae sub Damaso papa de exemplaribus fidei, et de recipiendis et non recipiendis [Col. 0174B] libris: qui titulus totum decretum juxta primam formam comprehendit: subjicitur vero immediate ea sola decreti pars quae de Spiritu sancto agit: Prius agendum est de Spiritu sancto, cum reliquis usque ad illa, et annuntiabit vobis, quemadmodum ab Holstenio editum est. Dein alius titulus sequitur a Blanchinio editus: Incipit decretum de abjiciendis et recipiendis libris, quod scriptum est a Gelasio papa cum 70 eruditissimis viris episcopis in sede apostolica in urbe Roma: et subnectitur canon Scripturarum cum reliquis juxta secundam formam, quae hic quoque omittit duas memoratas particulas de CP. synodo et de aliis Patrum conciliis, at canones apostolorum apocryphis annumerat.

3. Tertia forma omnium brevissima catalogum Scripturarum ignorat, praemissisque elogiis de tribus sedibus, atque de synodis, decretum exhibet de libris recipiendis vel non recipiendis. Huic tertiae formae Gelasius inscribitur. Ita in ms. Vat. 3832, saeculi circiter XII: Incipiunt decreta de recipiendis et [Col. 0174C] non recipiendis libris, quae scripta sunt a Gelasio papa cum 70 eruditissimis viris episcopis in sede apostolica urbis Romae. Post propheticas et evangelicas, etc., ut in vulgato, nisi quod concilium CP. non inseritur, ut in editis, post Nicaenum, sed post Chalcedonense, his verbis: Constantinopolitanum quoque concilium, in quo Eunomii et Macedonii error convincitur; et statim subditur particula de caeteris conciliis: Et si qua sunt concilia a SS. Patribus constituta, post horum quatuor auctoritatem et custodienda et recipienda decrevimus. Canones vero apostolorum inter apocrypha nequaquam referuntur. In vetustioribus autem exemplis, quae hanc breviorem formam continent, non solum omittuntur hi canones, verum etiam duae illae particulae quae ad CP. synodum et ad alia concilia pertinent. Ejusmodi est codex Vat. 630 purae Isidorianae collectionis, ex quo palam fit vulgatum decretum quod aliquot additamenta recepit, ab Isidoro non proficisci. Idem est in aliis codicibus qui e puro Isidoro hoc decretum derivarunt. Alii quoque [Col. 0174D] Isidoro antiquiores idipsum praeferunt. Justus Fontaninius in Appendice de Antiquitatibus Hortae pag. 317, hanc eamdem prorsus formam edidit ex antiquissimo ac praestantissimo codice Vat. Palat. 493, qui missale Gallicanum vetus a ven. cardinali Thomasio vulgatum nobis conservavit. Haec autem ibidem inscriptio legitur: Incipit decretalem sancti Gelasii papae. Post propheticas, etc. Idipsum invenitur in pervetusta collectione ms. Lucano-Colbertina, ex qua P. Mansius hoc decretum impressit tom. I Supplementi Conciliorum col. 357, cum titulo: Incipit decretale ab urbe Roma editum de recipiendis sive non recipiendis libris factum synodum sub Gelasio papa urbis Romae cum septuaginta episcopis.

4. Antiqua collectio Additionum Dionysii praecipuam animadversionem efflagitat. Auctius enim decretum quod n. 1 exposuimus partitur in duo, eaque aliis interjectis documentis ac titulis separatim producens, [Col. 0175A] unum Damaso, alterum Gelasio vindicat. Primo post epistolam quam Damasus ad Paulinum direxit, decretum de Spiritu sancto ac de Scripturis, ejusdem Damasi nomine describitur hoc titulo: Concilium urbis Romae sub Damaso de explanatione fidei. [CLIV] Dictum est, prius agendum est de Spiritu septiformi, etc., uti Holstenius hoc decretum impressit ex vetustissima canonum collectione bibliothecae Vaticanae, id est ex Vat. ms. 5845, qui Dionysii additamenta recepit. Post ultima autem verba ab Holstenio edita annuntiabit vobis, eodem numero additur: Item dictum est. Nunc vero de Scripturis divinis agendum est, quid universalis catholica recipit Ecclesia, et quid vitari debeat: ac subjecto Scripturarum catalogo, uti supra n. 1 notavimus, eodem numero subjicitur: Item dictum est: Post has omnes propheticas, et evangelicas, et apostolicas quas superius deprompsimus, Scripturas, etc., usque ad ea verba vulgati decreti Gelasiani primum nomen Christianorum novellae gentis [Col. 0175B] exortum est: quibus trium praecipuarum sedium mentio concluditur (T. V. Conc., col. 387, a). Hoc ultimum fragmentum eminentissimus Baronius ex alio ms. Vat. 1353 ac ex Vallicellano A 5 hujus collectionis, quam ipse Cresconianam appellavit, publici juris fecerat ad an. 382 num. 19. Cum porro hocce fragmentum Damaso inscriptum in laudatis verbis desinat, careatque reliquis quae ad generales synodos pertinent falsa hypothesi laborant qui hoc decretum a Damaso expungendum tradunt, propterea quod in eo Ephesina et Chalcedonensis synodi, Coelestini et Leonis papae, Eutychetis ac Nestorii nomina Damaso posteriora memorentur. Hac eadem falsa hypothesi, quod hoc decretum adjunctum habeat generalium synodorum indicem, P. Coustantius col. 601 miratus est quo pacto idem Annalium parens vir oculatissimus, titulo cujus falsitas est tam manifesta, decipi tam facile potuerit. Haec autem pars de synodis, quae ea nomina Damaso posteriora exprimit, in iisdem mss. exemplaribus [Col. 0175C] post aliquot interpositos titulos inchoat aliud decretum de libris recipiendis vel non recipiendis, quod Gelasio asseritur hac epigraphe: Incipit decretalis de recipiendis et non recipiendis libris, qui scriptus est a Gelasio papa cum 70 viris eruditissimis episcopis in sede apostolica urbis Romae. Post propheticas et evangelicas, etc., cum reliquis de generalibus synodis, de libris recipiendis, et de apocryphis, uti in tertia forma ante laudata: ubi est observandum, non scribi quemadmodum in antecedenti decreto Damasi nomine inscripto, Post has omnes propheticas et evangelicas, quia Scripturarum catalogus hic praemissus non fuit. In his praeterea exemplis desunt particulae de CP. synodo et de caeteris Patrum conciliis; canones vero apostolorum inter apocrypha referuntur. Hoc decretum Atto Vercellensis inseruit capitulari cap. 100, nihilque dubii est quin ipsum exscripserit ex vetustissimo ms. capituli Vercellensis Ecclesiae, in quo Additiones Dionysianae [Col. 0175D] continentur.

5. Tandem commemorandi sunt codices auctioris collectionis Hispanicae, qui soli hoc decretum Hormisdae tribuunt. In tabula titulorum codicis Vat. 1341 collectionis Hispanae num. 102 habetur: Decreta Romanae sedis de recipiendis et non recipiendis: qui titulus tabulae ultimus cum non inter Gelasii, sed post S. Gregorii titulos subjiciatur, addititius agnoscitur. Enimvero hoc decretum licet indicatum in tabula, in corpore ipsius codicis, qui certe non est mutilus, nuspiam invenimus. Immo tabula ejusdem collectionis, quam ex aliis codicibus profert P. Coustantius in praefatione ad tom. I Epistolarum Rom. pontif. pag. 109, hujus decreti titulum ignorat. Porro in codice Vat. 4587, quo Jo. Baptista Perezius notitiam dedit manuscriptorum auctioris collectionis Hispanicae, tabulam ex iisdem exhibuit, in qua num. 103 hic titulus legitur: Decreta Romanae sedis de recipiendis et non recipiendis libris ab Hormisda papa edita. Hanc vero notationem affixit: Sic in omnibus mss., licet in [Col. 0176A] impressis et a Gratiano Gelasio tribuantur. Baluzius in notis ad epist. 132 Lupi Ferrariensis ad Carolum Calvum, et ad dialogos Antonii Augustini de emendatione Gratiani pag. 444, Urgellensis Hispanicae Ecclesiae exemplar commemorat in quo idem decretum Hormisdae tribuitur. Hoc decretum eidem pontifici inscriptum ex ms. Jurensi vulgavit P. Franciscus Chiffletius in notis ad Vigilium Tapsensem pag. 149, cum hac inscriptione: Incipit decretale in urbe Romae ab Hormisda papa editum. Et in fine: Explicit decretale editum ab Hormisda papa urbis Romanae. P. Harduinus idem decretum Hormisdae ascriptum reperit in alio simili codice collegii Parisiensis soc. Jesu, ex quo solam clausulam produxit tom. V Concil., Ven. edit. col. 391, not. 1. Hi duo [CLV] codices profecti videntur ex mss. libris Hispanicis, qui soli hoc decretum Hormisdae inscriptum inter additamenta auctioris collectionis Hispanicae receperunt. Hoc autem decretum, ut ex Jurensi codice a Chiffletio impressum fuit, secundam formam superius explicatam [Col. 0176B] et cum vulgato Gelasiano prorsus concinnentem repraesentat. Nam et duas particulas ad CP. aliasque synodos pertinentes exhibet, et apostolorum canones apocryphis interserit. Num vero caeteri codices Hispanici idipsum habeant, aliis quibus hujusmodi librorum copia est conferendum relinquimus.

6. In tanta varietate codicum quid vel certum vel probabilius nobis videatur exponendum est. Certum imprimis esse debet primam decreti formam Damaso in Casanatensi codice ascriptam ipsi tribui non posse, saltem pro ea parte quae de libris recipiendis vel non recipiendis statuit; cum praeter synodos Ephesinam et Chalcedonensem inter eosdem libros recenseantur plures auctorum qui multo post Damasum floruere. Num vero ejus sit ea pars quae de Spiritu sancto, de Scripturis canonicis, ac de tribus sedibus agit, uti haec sola ipsi ascribitur in mss. Additionum Dionysii, non levis est quaestio. Prima quidem particula, quae [Col. 0176C] de Spiritu sancto disserit, eidem competere potest. Equidem idem Damasus adversus Macedonii errores Spiritus sancti divinitatem constituit. Hac de re duo fragmenta supersunt, quae Holstenius subjecta invenit epistolae Romanae synodi sub Damaso ad Orientales cum titulo singulis fragmentis praefixo, Item ex parte decreti, quaeque nos similiter nacti sumus in vetustissimo ms. 55 capituli Veronensis. Vide supra cap. 9, n. 3. Forte igitur ejusdem decreti pars est etiam haec particula Damaso inscripta qua de eodem Spiritu sancto decernitur. Hanc quidem Gelasio restituendam esse, et ad illam synodum Romanam in qua iste papa decretum de libris edidit, pertinere, praevio in hoc ipsum Gelasii decretum monito sese demonstraturum P. Coustantius pollicitus est tom. I Epistolarum Rom. pont., pag. 495. Tomus vero secundus, cui hoc monitum cum Gelasii epistolis inserendum erat, nondum prodiit. Cum vero quotquot codices hactenus nancisci potuimus hanc decreti particulam Damaso, [Col. 0176D] nullus autem Gelasio ascribat, nullaque peculiaris ratio, quod sciamus, Gelasio pontifici fuerit ob quam de Spiritu sancto decerneret, quemadmodum Damaso fuit; haud intelligimus quibus argumentis vel documentis illud demonstrare potuerit.

7. Dubitari potest de catalogo Scripturarum qui decreto de Spiritu sancto in laudatis codicibus Damasum praeferentibus (excepto Florentino S. Marci, qui solam particulam de Spiritu sancto eidem adjudicat) subjicitur. Ne autem Damasum hujus catalogi credamus auctorem, illa plane evincunt quae prooemii loco ei catalogo in iisdem mss. praemittuntur. Item dictum est. Nunc vero de Scripturis divinis agendum est, quid universalis catholica recipiat Ecclesia, et QUID VITARE DEBEAT. Haec postrema verba evidenter indicant decretum de libris non recipiendis, seu de apocryphis, quod Scripturarum catalogo erat subjiciendum; haecque praefatiuncula unum eumdemque tum catalogi Scripturarum, tum decreti de apocryphis auctorem esse significat. Sicut autem decretum [Col. 0177A] de apocryphis Damaso, ut vidimus, ascribi nequit, ita nec Scripturarum catalogus, neque haec praefatiuncula, quae tum catalogum tum decretum praesumit. Hinc porro tria consequuntur: 1o in mss. Additionum Dionysii mutilum et imperfectum esse illud caput quo post laudatum prooemium catalogus Scripturarum subjicitur sine decreto de apocryphis; 2o eumdem catalogum ibidem cum eo prooemio addititium esse antecedenti decreto de Spiritu sancto, si hoc ad Damasum pertinere probabilius credatur; rectiusque hoc unicum decretum Damaso inscriptum exhiberi in ms. Florentino S. Marci; 3o addititiam in iisdem codicibus multo magis esse, ac Damaso perperam attributam eam partem catalogo Scripturarum subnexam, quae de tribus praecipuis sedibus Romana, Alexandrina et Antiochena, paucis disserit: eam siquidem Gelasio certissime referendam mox videbimus.

8. De Gelasio itaque ut statuamus, decretum de libris [Col. 0177B] ipsi et Patribus synodi quam hac de causa habuit, non autem Hormisdae esse asserendum, dubitare non licet. Explorate enim Hormisda hoc decretum a Patribus jam antea conditum indicat in epist. 70 ad Possessorem. Scribens enim de operibus [CLVI] Fausti Regensis, quae in eo decreto rejiciuntur, neque illum recipi affirmat, neque quemquam, quos in auctoritate Patrum non recipit examen catholicae fidei: ubi auctoritas Patrum decretum de apocryphis innuit. Et post nonnulla idem decretum apertius respiciens ait: Non improvide veneranda Patrum sapientia fideli potestati quae essent catholica dogmata definiit; certa librorum etiam veterum in auctoritatem recipienda sancto Spiritu instruente praefigens. His utique decretum non absise, sed a praedecessoribus suis in aliqua Patrum synodo constitutum significat. Cum porro Damaso ex dictis tribui nequeat, reliquum est ut Gelasio vindicetur, cui sane ipsum pleraeque collectiones et codices asserunt. Hinc eidem Gelasio adjudicanda [Col. 0177C] est etiam commemoratio de praecipuis sedibus, quae initio decreti de libris brevi perstringitur.

9. Solum ambigi potest num secunda hujus decreti forma, quae catalogum Scripturarum praemittit, an vero tertia tantum, quae eodem catalogo caret, Gelasio ascribenda sit. Vetustiores quidem codices et collectiones hanc tertiam praeferunt. Inter has collectionis Lucano-Colbertinae origo a Gelasio non multum distat. Collectio Additionum Dionysii, quae saeculo VIII compacta fuit, ex antiquioribus collectionibus dimanat. Codex Vat. Palat. 493 originis Gallicanae summam antiquitatem praesefert. Ipse Isidorus Mercator, qui ineunte saeculo IX suam collectionem digessit, non aliud Gelasii exemplum reperit. Cum his codicibus et collectionibus comparandi non videntur illi qui secundam decreti formam, id est Scripturarum etiam catalogum Gelasio inscribunt: inter quos unus collegii Parisiensis ab Harduino laudatus tom. V Concil., col. 385, dum hanc epigraphen exhibet: [Col. 0177D] Notitia sacrarum Scripturarum, seu librorum canonicorum cum descriptione vel annotatione Gelasii papae, solam annotationem (decretum de libris intelligit) a Gelasio scriptam significare videtur. Alia quoque collectio Additionum Isidori, quae catalogum Scripturarum Gelasio inscriptum praeferunt, hunc ab eodem quibusdam indiciis abjudicant. Hujus enim collectionis codices post descriptum uno capitulo catalogum Scripturarum cum titulo, Ordo veteris Testamenti . . . digestus a Gelasio papa cum 70 episcopis, non statim eodem capitulo subjiciunt decretum de libris cum initio, quod praemissum catalogum respicit: Post HAS OMNES propheticas, et evangelicas, atque apostolicas Scripturas, uti habetur in caeteris libris qui ex utraque parte unum decretum conficiunt; sed in alio capitulo hanc epigraphen praefigunt. Incipiunt decreta Gelasii papae. Decretum cum 70 episcopis habitum de apocryphis scripturis, cui hoc initium est: Post propheticas et evangelicas, etc. Notetur verbum Incipiunt, et initium Post propheticas, uti in exemplis quae canonicas [Col. 0178A] Scripturas non praemiserunt. Difficultas quae ad abjudicandum a Gelasio ipsum decretum de libris nonnullos movebat, ex chronica notatione pendet, nimirum ex consulatu Asterii atque Praesidii anni 494, quo anno posteriores sunt quidam libri in eodem decreto recensiti. Hanc autem consularem notam cum in nulla collectione, in codice nullo nacti simus, perperam affixam nihil ambigimus; ac propterea jure P. Coustantius (teste P. Mopinot in epistola edita anno 1724) quinto loco probandum sibi proposuerat, expungendam, quae tot hactenus rixis locum dedit, chronologicam notam, utpote nulla satis firma auctoritate nixam, immo temere ex alia Gelasii epistola advectam.

10. Quid porro dicendum sit de mss. libris collectionis Hispanicae, qui hoc decretum Hormisdae asserunt, paucis indicabimus. Hoc decretum non ad primaevam collectionem Hispanicam, sed ad auctiorem et ad posteriora ejusdem additamenta pertinet, ut superius monuimus. Cum porro sincera sint quae [Col. 0178B] huic collectioni auctiori addita fuere, hoc decretum Hispanorum causa repetitum fuisse ab Hormisda, et in Hispanias missum, conjiciendum videtur. Hinc in solis mss. libris Hispanicis, vel qui ab Hispanicis aliqua sumpserunt, Hormisdae nomen huic decreto praefigitur. Forte etiam hic pontifex catalogum Scripturarum praemisit, siquidem in Gelasiano decreto defuisse credatur. Cum porro duae saepius memoratae particulae de synodo Constantinopolitana, et de aliis Patrum conciliis non legantur in pluribus ac vetustioribus diversarum collectionum mss. decreti Gelasiani antea laudatis, easdem particulas in quibusdam inferioris notae exemplaribus Gelasiano decreto insertas putamus. Additamentum [CLVII] quidem elucescit in ms. Vat. 3832. Mentio enim Constantinopolitanae synodi ibidem extra proprium locum post Chalcedonensem intrusa fuit, ac mox alia particula addita de caeteris synodis, uti suo loco annotavimus. Haec porro additamenta in Hormisdae decreto suo loco apte collocata, eumdem pontificem [Col. 0178C] fortassis habent auctorem; ac ex ejus decreto quidam postea eadem adjecere vel extra proprium locum, vel suo loco in exscribendo decreto Gelasii. Cum scilicet Hormisda pontifice pax cum Orientalibus composita fuisset, hi autem Constantinopolitanam synodum inter generalia concilia referrent in professionibus fidei quas ad eumdem Hormisdam direxere, ut patet ex relatione Epiphanii episcopi CP. tom. V Concil., col. 666; forte idem pontifex eam synodum quantum ad symbolum atque definitionem fidei inter generalia primus adjecit, ac exinde sub Vigilio, Pelagio atque Gregorio quatuor oecumenicarum synodorum mentio apud Latinos audiri coepit. Quantum ad symbolum diximus atque definitionem fidei qua Macedonius haereticus debitam damnationem accepit, id enim unum in additamento decreti praefertur, ut ne opus sit hoc idem transferre ad canones ejusdem synodi, quos nondum suo aevo a Romana Ecclesia receptos S. Gregorius testatur lib. VII, epist. 34. Confer quae scripsimus [Col. 0178D] cap. 1, § 2. Quantum ad alterum vero additamentum, Sed et si qua sunt concilia a SS. Patribus hactenus instituta, etc., observandum est nullam certam ac peculiarem synodum quasi in codice canonum a Romana Ecclesia receptam his verbis indicari, sed conditionate et confuse approbari concilia, si qua sunt a sanctis Patribus instituta. Id forte in gratiam Hispanorum ab Hormisda additum fuit, ne Hispanica concilia, aut Africana, aut alia, quae apud ipsos robur habebant, reprobare videretur. Licet autem hoc decretum, ut initio monuimus, in primaeva collectione Hispanica non fuerit, exstitisse tamen ejus exemplaria apud eosdem Hispanos, cum haec primaeva collectio condita fuit, colligere licet ex praefatione quam auctor ejusdem collectionis praefixit, ac S. Isidorus Hispalensis in libris Originum fere totam descripsit. In hac enim auctor post memoratas quatuor synodos, alia catholicorum Patrum concilia ita recipienda tradit, ut idem decretum prae oculis habuisse ac eadem fere verba exscripsisse videatur. [Col. 0179A] Particula quoque de canonibus apostolorum, qua plerique et praestantiores codices Gelasianum decretum continentes carent, nulli autem carent qui Hormisdam exhibent, inter additamenta hujus pontificis, accensenda videri potest. Cum enim ante versionem Dionysii iidem canones Latinis non essent cogniti, forte solum post Gelasii decretum a Dionysio Latinitate donati et apud Latinos editi, ab Hormisda apocryphis accensiti fuerunt: et hac de causa auctor laudatae collectionis Hispanicae, qui omnia documenta Dionysii praeter conciliorum canones aliunde haustos in suum codicem transtulit, solos apostolicos canones ex solo Dionysio ipsi cognitos praeterivit, quia auctoritate apostolica, seu Hormisdae decreto, inter apocrypha relatos invenit, ut in fine memoratae praefationis non obscure significat. Enimvero si a Gelasio papa iidem canones inter apocrypha fuissent rejecti, Dionysius, qui post eumdem pontificem Romae suam collectionem adornavit, vel non commisisset, ut [Col. 0179B] quos idem pontifex inter apocrypha rejecerat, suo codici praemitteret; vel saltem, dum in praefatione hanc admonitionem inserendam credidit, quibus quia plurimi consensum non praebuere facilem, hoc ipsum vestram noluimus ignorare sanctitatem, multo magis notasset eos a Gelasio, quem in epistola ad Julianum presbyterum summis laudibus commendat, inter apocrypha fuisse censitos. Post editum ergo Dionysii codicem Hormisda ejus verbis edoc us quod plurimi inter ipsos Graecos iisdem canonibus non assentirentur, eos apocryphis adjiciendos putavit. Ex his vero Gelasio papae asserenda videtur ea tantum tertia decreti forma, quae in vetustioribus mss. collectionibus praeterit duas particulas de CP. concilio et de aliis Patrum synodis, canonesque apostolorum inter apocrypha nequaquam refert.



CLVIII] CAPUT XII. De ms. collectione Avellana. Duae antea ineditae epistolae Hormisdae, et quaedam fragmenta ex hac collectione producta.
[Col. 0179C]

1. Accuratiorem descriptionem requirit haec maxime insignis nec satis nota collectio ex qua una plura pontificia et praestantissima ecclesiastica documenta prodiere. Hinc enim, ut notavit P. Constantius, vulgata fuerunt de Bonifacii I electione, deque schismate Ursini monimenta complura. Hinc de Pelagii Coelestiique causa singulares quaedam Innocentii ac Zosimi litterae, Paulini diaconi adversus Coelestium libellus, epistolae quinque S. Leonis post ejectum e sede Alexandrina Timotheum Aelurum, in eamque evectum Timotheum Solofaciolum datae. Hinc etiam plures Simplicii et Felicis, ac bene multae, quas de componendo Acacii schismate Hormisda vel dedit ipse, vel ab aliis accepit: itemque Joannis I, Agapeti, ac Vigilii nonnullae: quae scripta omnia quanti sint, norunt qui bonas litteras callent. Brevius, omnia documenta sunt 246. Inter haec autem [Col. 0179D] ducentis et amplius careremus, si ab hac collectione nobis conservata non fuissent. Ea vero ipsa, quae aliunde edita sunt vel edi potuissent, partim in hac collectione additamenta praeferunt genuina et insignia, quae in caeteris mss. libris non inveniuntur; partim vero non reperiuntur in libris olim vulgatis, sed in nonnullis rarissimis exemplaribus, quae vel posteriora sunt, vel collectori nostro ignota fuerunt. Id enim consilium ipsi propositum fuisse videtur, ut ea describeret quae in aliis sibi cognitis collectionibus nequaquam invenit. Nullum hujus collectionis documentum quod Latinam originem habeat apocryphum est. Octo tantummodo epistolae ad Petrum Fullonem supposititiae e Graeco redditae inseruntur, quas ab aliquo scriptore Graeco confictas ante synodum V praecedenti capite ostendimus § 3.

2. Documenta in hac collectione non ita chronologice disposita sunt uti fecere Dionysius et auctor collectionis Hispanicae. Ordo perturbatus, quo vetustiora [Col. 0180A] non pauca postponuntur recentioribus, et unius ejusdemque pontificis epistolae hinc et hinc disjunctae inveniuntur, palam facit collectorem descripsisse documenta prout illa in manus ejus venerunt: quod aliarum quoque antiquiorum collectionum auctoribus commune est. Perspicuum vero fit eumdem collectorem optimis fontibus usum. Documenta praesertim Hormisdae, aut ad Hormisdam pertinentia, quae plurima sunt, e Romanis scriniis educta videri possunt. Hinc forte post ipsius pontificis epistolam ad synodum CP. haec notatio legitur: Gesta in causa Abundantii episcopi Trajanopolitani in scrinio habemus. Cum enim haec notatio nihil commune habeat nec cum praecedenti nec cum subsequenti epistola Hormisdae, in quibus de Abundantio nihil agitur, a collectore apposita videtur ut indicaret se in scriniis Romanis ea gesta reperisse, quae tamen suae collectioni inserenda non credidit. Recentiores hujus collectionis litterae sunt Vigilii: ac idcirco eadem [Col. 0180B] collectio sub medium saeculum sextum lucubrata dicenda est.

3. Hujus praestantissimae collectionis mss. codices aliquot sunt in Italia, extra quam nulli, quod sciamus, inveniuntur. Quare Italica collectio dicenda est, et Romae quidem digesta, si praesertim e Romanis scriniis collector Hormisdae saltem epistolas hausit. Quatuor exemplaria invenimus in bibliotheca Vaticana. Duo vetustiora signantur num. 3787 et 4961, duo vero alia horum apographa notantur num. 3786 et 4903. Alia duo item recentia Romae exstant, unum in bibliotheca Angelica PP. Eremitanorum S. Augustini, quod distinguitur his notis 5 III 9, alterum in Corsiniana num. 817. Duo quoque deprehendimus in bibliotheca Veneta S. Marci num. 171 et 172, quorum unum jubente cardinali Bessarione Romae descriptum fuit anno 1469, et forte ex Vat. ms. 3787 saeculi XII, cum alius codex 4961, ut mox patebit, multo post Bessarionem Romam allatus, in Vaticanam [Col. 0180C] bibliothecam transierit. Cum vero omnium celeberrimus et antiquissimus sit iste codex Vat. 4961, qui olim fuit monasterii S. Crucis Fontis Avellanae, hinc hujusmodi collectionem, ut [CLIX] ab aliis proprio aliquo nomine discerneretur, Avellanam appellavimus. In ultima nimirum pagina ejusdem codicis haec notatio legitur: Iste liber est monasterii S. Crucis Fontis Avellane Eugubine dioecesis. Hunc librum acquisivit Domn. Damianus S. +. Hinc codicem acquisitum agnoscimus a S. Petro Damiano, sanctitate vitae et scriptis celebri, qui monasticam vitam in eo monasterio iniit, et sub medium circiter saeculum XI eidem praefuit. Quare codicis aetas septingentorum saltem annorum certissima fit. Idem postea codex ex Avellano monasterio in manus venit cardinalis Marcelli Cervini Eugubini episcopi, qui postea fuit summus pontifex Marcellus II. Id colligimus ex notatiuncula quae ipsius manuscripta est in pagina secunda ejusdem codicis, in quam notationem ibidem minutiori charactere haec annotata fuerunt: Illa verba fuerunt [Col. 0180D] addita a Marcelo II cum esset adhuc presbyter cardinalis Romanus. Dein idem codex pertinuit ad cardinalem Sirletum, ex cujus mss. emptus, in bibliothecam Vaticanam tandem pervenit, uti nos admonuit haec nota paginae primae: Emptum ex libris cardinalis Sirleti. Eminentissimus Baronius ad. an. 417 num. 16 editurus documentum 48, cum Sirleti codicem laudat, hunc laudat qui nondum in Vaticanam transierat. In caeteris vero dum allegat codicem Vaticanam, exemplum Vat. 3787 allegare videtur.

4. Nunc series ac ordo documentorum exacte proponendus, ut hujus collectionis notitia hactenus obscura, omnibus explorata sit. Cum documenta antea inedita vulgata fuerint partim ab editoribus Romanis Epistolarum Romanorum pontificum an. 1591, partim a P. Sirmondo suis Operibus inserta, partim a cardinali Baronio in Annalibus Ecclesiasticis, unum vero, quod adhuc edendum videbatur, novissime prodierit studio Petri Francisci Fogginii (duo tantum [Col. 0181A] breviora, quae omnium diligentiam fugerunt, suo loco inferius proferentur), modo unam, modo aliam editionem laudabimus. Cum vero pleraque traducta fuerint in Conciliorum editiones, novissimam Venetam, quae magis est obvia, frequentius indicaturi sumus. In laudato codice Vat. 4961, post praemissam tabulam capitum tituli loco haec leguntur: In hoc codice continentur epistolae 243 (corrige 246).

I. Gesta inter Liberium et Felicem episcopos, et quaedam epistola schismaticorum. Temporibus Constantini, etc. Tom. I Sirmondi, novissimae edit. Venetae pag. 133. Hoc et sequens documentum invenitur etiam in duobus aliis mss. libris Colbertino et Remigiano, quos editores Operum Sirmondi laudant. Num autem Sirmondus ex his codicibus, an ex aliquo praesentis collectionis quem Romae viderit, eadem impresserit, incertum est.

II. Marcellini et Faustini presbyterorum preces oblatae Valentiniano et Theodosio. Deprecamur, etc. [Col. 0181B] Ibid., pag. 137.

III. Valentiniani, Theodosii et Arcadii impp. epistola ad Salustium praefectum Urbis, de constructione basilicae S. Pauli. Desiderantibus nobis, etc. Apud Baronium ad an. 386, n. 30.

IV. Epistola eorumdem gratulatoria de ordinatione Siricii papae ad Pinianum praefectum Urbis. Habe, Piniane charissime, etc. Idem Baron. an. 385, n. 6.

V. Epistola eorumdem, ubi Ursinus et qui cum eo sunt ab exsilio relaxantur, ad Praetextatum pr. Urbis. Habe, Praetextate charissime, etc. Idem an. 368, n. 4.

VI. Valentinianus, Valens et Gratianus Praetextato, ubi redditur basilica Siciniani. Dissensiones auctore, etc. Ibid., n. 2.

VII. Idem eidem de expellendis sociis Ursini extra Romam. Ea nobis est innata, etc. Ibid., n. 3.

VIII. Idem Olibrio praetori. Tu quidem, sicut proxime, etc. Idem an. 369, n. 3. In ms. Vat. 4961 huic [Col. 0181C] epistolae praefigitur titulus de Debaptizatoribus, quem melius cum mss. Venetis et Vat. 3787 ad numerum XIII transtulimus. Similiter titulus etiam numeri sequentis cum eisdem codicibus transferendus fuit ad num. 14.

IX. Idem Aginario vicario. Omnem his dissensionibus, etc. Ibid., num. 4.

X. Idem Olibrio pr. Cum nihil possit esse jucundius, etc. Ibid., n. 5.

[CLX] XI. Ampelio pr. Jure mansuetudinis nostrae, etc. Baron. ad an. 371, n. 1.

XII. Maximino vicario urbis Romae. Est istud divinitus institutum, etc. Ibid., n. 3.

XIII. De rebaptizatoribus. Gratianus et Valentinianus Aquilino vicario. Ordinariorum sententiam judicum, e c. Baron. an. 381, n. 2, et tom. II Concil., col. 1190.

XIV. De gestis inter Bonifacium et Eulalium, quando utrique episcopatum Romanae urbis pervaserunt [Col. 0181D] ambitu contentionis. Exemplum relationis Symmachi pr. Urbis ad Honorium. Quaecunque in urbe Roma geruntur, etc. Baron. an. 418, n. 79.

XV. Sacrae litterae in ea causa ad Symmachum. Gestis omnibus recensitis, etc. Idem an. 419, n. 2.

XVI. Relatio alia Symmachi ad imperatorem. Ubi primum sacer sermo, etc. Ibid., n. 5.

XVII. Preces presbyterorum pro Bonifacio ad Honorium et Theodosium. Post abscessum S. Zosimi papae, etc. Ibid., n. 8.

XVIII. Rescriptum sacrum pro presbyteris ad Symmachum. Post relationem sublimitatis tuae, etc. Ibid., n. 11.

XIX. Alia relatio Symmachi. Cum vir clarissimus Aphtonius, etc. Ibid., num. 12.

XX. Exemplum sacrarum litterarum ad synodum. Omnia quidem clementia nostra, etc. Ibid., n. 14. Sequitur haec notatio: Haec synodus inter se dissentiens, praesentem causam terminare non potuit; unde venerabilis imperator Honorius ad majus concilium hoc credidit [Col. 0182A] negotium deferendum: et interim propter dies qui imminebant sanctae Paschae utrosque, Bonifacium scilicet et Eulalium, ab urbe ista abscedere, et Spolitanum episcopum Achileum nomine sacra jussit mysteria celebrare, Symmacho praefecto Urbi hoc idem suis scriptis insinuans. Hanc notationem dedit etiam Baronius an. 419, n. 15, ubi pro ad majus concilium legit ad Maias kalendas. Sed nostram lectionem confirmat edictum ad populum, de quo infra num. 24.

XXI. Sacra ad Symmachum, ubi imperator Bonifacium et Eulalium ab Urbe jussit discedere, et interim Spoletinum episcopum sacra mysteria celebrare. Hunc titulum, qui ob praemissam notationem omissus fuit in corpore hujus collectionis, ex tabula ipsi collectioni praemissa recepimus. Incipit autem haec epistola: Magnarum deliberationum, etc. Baron. an. 419, n. 15.

XXII. Exemplum sacrarum litterarum ad Achileum. Quoniam de Romano sacerdotio, etc. Ibid., n. 16.

[Col. 0182B] XXIII. Principis oratio ad senatum. Scimus, Patres conspicui, etc. Ibid., n. 17.

XXIV. Ejusdem principis edictum ad populum. Fidei curam, Quirites optimi, etc. Ibid. n. 48.

XXV. Ejusdem principis epistola ad Paulinum episcopum Nolanum. Tam fuit apud nos certa sententia, etc. Ibid., n. 20.

XXVI. Item ejusdem principis ad episcopos Afros. Serenitas nostra cum in omnibus causis, etc. Ibid., n. 21.

XXVII. Principis ejusdem epistola ad Aurelium Carthaginensem episcopum de eadem re. Aliam quidem videndae venerationis tuae causam, etc. Ibid., n. 22.

XXVIII. Ejusdem epistola ad Augustinum, Alypium. Evodium, Donatianum, Silvanum, Novatum et Deutherium uniformis. Pervenisse ad venerationem tuam, etc. Ibid., n. 23. Deutherium cum nostris codicibus scripsimus, cum quibus concordat etiam collatio Carthaginensis anni 411, ubi nominatur Deutherius episcopus Caesariensis in Mauritania.

[Col. 0182C] XXIX. Relatio Symmachi ad Constantium. Quaecunque subito, etc. Idem Baron. an. 419, n. 26.

XXX. Epistola Constantii comitis ad Symmachum. Ut certa possimus, etc. Ibid., n. 29.

XXXI. Exemplo sacrarum litterarum ad Symmachum. Cum ad sanandum, etc. Ibid., n. 30.

XXXII. Epistola Symmachi ad Constantium. Ubi primum, etc. Ibid., n. 32.

[CLXI] XXXIII. Exemplum sacrarum litterarum Symmacho. Moderatione praecipua, etc. Ibid., n. 33.

XXXIV. Relatio Symmachi de ingressu Bonifacii. Quaecunque Deo auctore, etc. Ibid., n. 84.

XXXV. Sacrae litterae ad Largum proconsulem Africae. Inter omnes curas, etc. Ibid., n. 36.

XXXVI. Largi proconsulis ad Aurilium Carthaginensem. De merito sacerdotis, etc. Ibid., n. 37.

XXXVII. Sacrae ad Bonifacium, quibus statuitur ut deinceps si duo per ambitum certarint de episcopatu Romano, nullus eorum sit sacerdos; sed illum solum in [Col. 0182D] sede apostolica permansurum quem ex numero clericorum nova ordinatione divinum judicium et universitatis consensus elegerit. Scripta beatitudinis tuae, etc. Ibid., n. 41. Haec vero sacra una cum ipsius Bonifacii litteris ad imperatorem, quibus isthaec constitutio petita fuit, in aliis quoque collectionibus invenitur.

XXXVIII. Honorii epistola ad Arcadium de persona S. Joannis episcopi CP. Quamvis super imaginem, etc. Baron. an. 404, n. 80.

XXXIX. Maximi tyranni ad Valentinianum juniorem contra Arianos et Manichaeos. Nisi clementiae nostrae, etc. Tom. II Concil., col. 1228.

XL. Victor Magnus Maximus Siricio parenti. Accepimus litteras tuas, etc. Ibid., col. 1227.

XLI. Innocentii epistola ad Aurelium, Alypium, Augustinum, etc. Fraternitatis vestrae litteras, etc. Exstat in collectione hoc tomo edenda cap. 11, et olim ex Isidoro edita.

XLII. Innocentius Hieronymo presbytero. Nunquam boni aliquid, etc. Tom. III Conc., col. 75.

[Col. 0183A] XLIII. Idem Joanni fratri. Direptiones, caedes, incendia, etc. Ibid.

XLIV. Idem Aurelio. Piissimum etiam, etc. Ibid. col. 76.

XLV. Zosimus Aurelio et caeteris Afris in defensionem Coelestii. Magnum pondus, etc. Ibid. col. 401.

XLVI. Idem Zosimus Aurelio et caeteris. Posteaquam a nobis Coelestius, etc. Ibid. col. 803.

XLVII. Libellus Paulini diaconi adversus Coelestium Zosimo episcopo datus. Beatitudinis tuae justitiam, etc. Ibid. col. 429.

XLVIII. Epistola Augustini ad suprascripta rescribentis per Albinum acolytum et Firmum presbyterum. ad Xystum presbyterum. Ex quo Hipponem, etc. Ex aliis codicibus inter Augustini epistolas impressa est epist. 191, al. 104.

XLIX. Eusebii epistola ad Cyrillum episcopum. In Christo gratias egi, etc. Baron. an. 417, n. 15.

L. Zosimus Aurelio et caeteris in concilio Carthaginensi. [Col. 0183B] Quamvis Patrum traditio, etc. Tom. III Concil., col. 416.

LI. Leo Leoni augusto. Est epist. 169 tom. I nostrae editionis col. 1431.

LII. Idem Gennadio CP. Ibid. epist. 170, col. 1433.

LIII. Idem Timothaeo episcopo Alexandrino. Ibid., epist. 171, col. 1435.

LIV. Idem presbyteris et diaconibus Alexandrinis. Ibid. epist. 172, col. 1436.

LV. Idem Theophilo et aliis episcopis Aegyptiis. Ibid. epist. 173, col. 1437.

LVI. Simplicii papae ad Zenonem augustum. Cuperem quidem, etc. Tom. V Conc., col. 96, ubi notatur hanc epistolam inveniri etiam in ms. Virdunensi Basilisco inscriptam. Vide caput praecedens, § 3, n. 4.

LVII. Ejusdem ad Acacium. Cum filii nostri, etc. Ibid. col. 101.

LVIII. Ad eumdem alia. Quantum presbyterorum, etc. Ibid. col. 99.

LIX. Ad Constantinopolitanos. Per filium nostrum [Col. 0183C] laudabilem virum Epiphanium, etc. Ibid. col. 101.

LX. Ad Zenonem augustum. Inter opera, etc. Ibid. col. 103.

LXI. Ad Acacium. Quam sit efficax, etc. Ibid. col. 105.

LXII. Ad Zenonem augustum. Per Petrum virum spectabilem, etc. Ibid. col. 106.

LXIII. Ad Acacium. Quantos et quam uberes, etc. Ibid. col. 107.

[CLXII] LXIV. Ad Zenonem augustum. Proxime quidem cum ad Urbem, etc. Ibid. col. 108.

LXV. Ad Acacium. Proxime quidem dilectioni tuae, etc. Ibid.

LXVI. Ad Zenonem aug. De Ecclesia Antiochena, etc. Ibid. col. 109.

LXVII. Ad Acacium, ordinato ab eo Calendione Antiocheno episcopo. Clementissimi principis litteris, etc. Ibid. col. 110.

[Col. 0183D] LXVIII. Ad eumdem. Miramur pariter, etc. Ibid. col. 113.

LXIX. Ad eumdem. Antiocheni exordium sacerdotis, etc. Ibid. col. 112.

LXX. Synodus Romae apud S. Petrum Constantinopolitanis et Bythiniae constitutis. Olim nobis atque ab initio, etc. Ibid. col. 247.

LXXI. Felicis papae ad Petrum Antiochenum. Quoniam pestiferis doctrinis, etc. Post hanc epistolam haec notatio apponitur. Explicit epistola papae Felicis ad Petrum Antiochenum damnans eum: quae epistola ante damnationem Acacii, quantum ejus textus indicat, comperitur scripta. Sed quia cum aliorum litteris ad eumdem Petrum directis in Graeco volumine invenimus de Latino translatas, quas nunc iterum de Graeco in Latinum necessitate compulsi transferentes descripsimus propter haereticorum insidias, et supradictis epistolis ejusdem papae connectimus. Hanc notationem vidit Anastasius, uti monuimus capite praecedenti, § 3, n. 2, ubi hasce litteras cum septem sequentibus olim [Col. 0184A] a Graeco scriptore confictas ostendimus. In editione Conciliorum ipse Graecus textus septem epistolarum prodiit tom. V (ubi tamen alia versio sex epistolarum impressa est), col. 159, 219, 226, 234, 235, 239 et 241. Ex nostrae autem collectionis interpretatione haec tantum epistola Felicis legitur tomo I Epistolarum Romanorum pontificum editionis Romanae an. 1591.

LXXII. Quintiani episcopi Asculani ad Petrum Antiochenum. Multifarie multisque modis, etc. Tom. V Conc., col. 219.

LXXIII. Justini episcopi Siciliae ad eumdem Petrum Antiochenum. Oportet armari militem adversus hostem, etc. Alia versio est ibidem, col. 226.

LXXIV. Antheonis episcopi Arsenoe ad eumdem. Valde contestatus sum super te, etc. Ibidem ex alia versione, col. 234.

LXXV. Faustini episcopi Apolloniadis ad eumdem. Quoniam permissum est pulsari priores postremis, etc. Alia translatio ibidem col. 235, ubi Fausti pro Faustini [Col. 0184B] scribitur.

LXXVI. Pamphili episcopi Accidorum (in vulg Abydorum) ad eumdem. Multa contritio meorum, dilectissime, filiorum, etc. Ibidem ex alia interpretatione col. 239.

LXXVII. Flactiani (Al. in textu manuscriptorum Venetorum Falcini, in vulgatis Flaviani, vel Flacciani) episcopi Rodope ad eumdem Petrum. Venatores bestiarum iracundia non terrentur, etc. Hujus epistolae Graecus textus desideratur, et sola haec nostrae collectionis versio post Baronium edita fuit tom. V Concil., col. 227.

LXXVIII. Asclepiadis episcopi Citralensis (in vulgatis Tralliani) ad eumdem. Ecce, charissime, repletus est mundus scandalo expositionis tuae, etc. Ibidem ex alia versione, col. 241. Hactenus epistolae supposititiae Latine redditae ex Graeco textu, qui ante nostrum collectorem confictus fuerat.

LXXIX. Gelasius Dardaniae episcopis, sicut etiam cunctis fratribus per Dalmatias destinata est. Ubi primum [Col. 0184C] respirare fas est, etc. Tom. V Conc., col. 292.

LXXX. Dardani episcopi ad Gelasium. Saluberrima apostolatus vestri praecepta, etc. Ibid. col. 291.

LXXXI. Gelasius Laurentio de Lignido. In prolixitate epistolae, etc. Ibidem col. 289.

LXXXII. Agapitus Justiniano augusto. Gratulamur, venerabilis imperator, quod tanto, etc. Ibid. col. 937.

LXXXIII. Vigilius Justiniano. Inter innumeras sollicitudines, etc. Ibid. col. 1317.

LXXXIV. Joannes episcopus Justiniano augusto. Inter claras sapientiae, etc. Ibid. col. 890. Exstat etiam in codice Justinianeo l. VIII de summa Trinitate.

LXXXV. Reparatus et caeteri 217 episcopi apud Justinianam Carthaginem [CLXIII] in concilio ad Joannem papam. Optimam consuetudinem. etc. Ibid. col. 900.

LXXXVI. Agapitus Reparato et caeteris Afris. Jamdudum quidem, fratres amantissimi, etc. Ibid. col. 939.

[Col. 0184D] LXXXVII. Idem Reparato Carthaginensi. Fraternitatis tuae litteris, etc. Ibid., col. 940.

LXXXVIII. Idem Justiniano aug. Licet de sacerdotii mei primitiis, etc. Ibid., col. 941.

LXXXIX. Libellus Justiniani imperatoris quem dedit Agapito Constantinopoli. In nomine Domini, etc. Prima salus est rectae fidei regulam custodire, etc. Ibid. col. 947, ubi ex nostris codd. corrigenda est chronica nota sic: Dat. XVII kalendarum Aprilium P. C. (id est post consulatum) Belisarii v. c.

XC. Libellus Mennae presbyteri ac xenodochi, qui factus est episcopus Constantinopolitanus sub die III idus Martias iterum post consulatum Paulini junioris v. c. Prima salus est rectae fidei, etc., ut in praecedenti tom. V, col. 947, usque ad verba, quae ab ea statuta sunt praedicamus. Clauditur subscriptione ipsius Mennae: Mennas misericordia Dei presbyter et xenodochus suscipio, etc.

XCI. Agapitus Justiniano. Gratulamur, venerabilis [Col. 0185A] imperator, etc. Huic epistolae editae tom. V Conc, col. 937 inserta est epistola Justiniani ad Agapitum incipiens: Ante tempus, etc., quae legitur ibidem col. 936, cuique insertae sunt aliae litterae ejusdem imperatoris ad Joannem papam, quarum initium: Reddentes honorem, ut in eadem col. 936. His autem insertis prosequitur prior Justiniani epistola ad Agapitum: Quamobrem petimus, uti eodem tomo, col. 937, in fine; ac tandem concluditur Agapiti epistola: Huic igitur, ut praedictum est, etc., ibid. col. 938. Chronicae notae duarum epistolarum Agapiti ad Justinianum, et Justiniani ad Agapitum, quae in iisdem vulgatis erant vitiatae, post cardinalem Norisium ex Vaticano codice hujus collectionis emendatae fuerunt a P. Antonio Pagio, uti in Veneta Conciliorum editione notatur eadem col. 938, num. 2 et 3.

XCII. Vigilius Justiniano. Litteras clementiae vestrae, etc. Ibid. col. 1295.

XCIII. Vigilius Mennae. Licet universa, etc. Ibid. col. 1298.

[Col. 0185B] XCIV. Gelasius Picenis episcopis contra haeresim Pelagianam. Barbaricis hactenus, etc. Ibid. col 301.

XCV. Idem ad Dardanos. Valde mirati sumus, etc. Ibid. col. 324. Haec epistola auctior est quam in aliis collectionibus; haecque additamenta secundis ipsius Gelasii curis tribuenda probavimus capite praecedenti § 4.

XCVI. Idem Honorio episcopo. Miramur dilectionem tuam, etc. Ibid. col. 300.

XCVII. Ejusdem Gelasii dicta adversus Pelagianam haeresim. Incipit: De Pelagianis quidem sensibus, etc. Ibid. col. 365.

XCVIII. Idem Honorio episcopo. Licet inter varias temporum difficultates, etc. Ibid. col. 298.

XCIX. Incipit in causa fidei christianae, cui ab exordio sui nunquam defuisse probantur inimici, etc. Est illud opusculum quod tomo V Conciliorum col. 173 vulgatum est cum titulo: Breviculus historiae Eutychianistarum. Ex hac nostra collectione primo impressum [Col. 0185C] ante S. Leonis epistolas in editione Romana Epistolarum Romanorum pontificum anni 1591, tom I pag. 142. Tum vero Sirmondus velut ineditum ex alia collectione edidit, ac ex ipso Conciliis insertum. Verum in hoc Sirmondi exemplo deest ultima periodus, et fragmentum epistolae Felicis III quae ex sola nostra collectione et exinde in laudata editione Romana leguntur. Hoc opusculum scilicet triplici forma vulgatum, duo additamenta ab ipso auctore recepisse conjecimus annot. 1 in cap. 43 collectionis hoc tomo edendae col. 308. Auctorem vero esse ipsum Gelasium, inter cujus epistolas refertur, probabiliter statuisse videmur not. 4 in Observationes Quesnelli ad epist. 28 S. Leonis tom. II, col. 1414. Nunc ultimam illam periodum et fragmentum litterarum Felicis III quae in vulgatis Conciliorum desunt, hic appendenda credimus. Itaque post ultima editorum verba ad Antiochenam misit Ecclesiam, haec addenda sunt: Postquam Joannes supervenit [Col. 0185D] episcopus, quem Romana suscepit Ecclesia, S. papa Felix [CLXIV] legationem, ut dictum est, sicut oportuit ordinavit, quae apud praedictos omnes quidquid est hostilitatis experta est. Nam detrusa in custodiam, perditis chartis, cum grandi vix remeavit opprobrio, episcopatum Petri, ad quem expellendum missa fuerat, firmatum reportans, quem Romana anathematizaret Ecclesia. Ita Felix papa episcopis per Aegyptum, Thebaidem, Libyam, et Pentapolim constitutis post alia: Petrus vero, qui se ab Ecclesiae unitate sub beatae recordationis Proterio separavit, et in mortem ipsius parricidae Timotheo se ad persequendos junxit orthodoxos, nulla tanti nominis aut honoris permittimus societate laetari, quanto in creatoribus propriis non dissimilibus ipso sui exordio caducum, quod se aestimat, reperitur. Est ergo praefatus cunctis anathema, nec ab Ecclesia catholica credatur unquam recipi, qui post coercitionem saepissimi (editores Romani cohortationem saepissimam) et per tot annorum spatia in [Col. 0186A] perversitate propria perseverans, locum satisfactionis amisit.

C. Incipit ejusdem papae Gelasii adversus Andromachum senatorem et caeteros Romanos, qui Lupercalia secundum morem pristinum colenda constituebant. Sedent quidam in domibus suis, etc., tom. V Concil., col. 359.

CI. Gelasii Dardanis et per Illyricum. Audientes orthodoxam, etc. Ibid. col. 322.

CII. Libellus quem dederunt apocrisiarii Alexandrinae Ecclesiae legatis ab urbe Roma Constantinopolim destinatis. Gloriosissimo atque excellentissimo patricio Festo, etc. Ibid. col. 412. Post hunc libellum Anastasio pontifice scriptum haec notatio majusculis litteris exarata legitur in cod. Vat. 4961, pag. 63. Dionysius Exiguus Roma de Graeco converti. Binius laudato tomo V, col. 403, not. a, hanc notationem perperam refert ad sequens documentum, quod cum scriptum fuerit Latine, a Dionysio e Graeco vertendum non fuit.

[Col. 0186B] CIII. Exemplar gestorum de absolutione Miseni. Flavio Viatore v. c. sub III idus Maiarum in basilica B. Petri. Residente in synodo venerabili viro papa Gelasio, etc. Ibid. col. 397. Ex hac collectione haec synodus primo vulgata ab editoribus Romanis epistolarum Romanorum pontificum, tum vero a card. Baronio ad an. 395, n. 6, cum emendationibus ex ms. Virdunensi, cujus lectiones a P. Frontone Ducaeo acceperat.

CIV. Symmachi universis per Illyrium et Dardaniam, etc. Quod plane fieri, etc. Ibid. col. 431.

CV. Dorotheus Hormisdae. Ait quodam loco, etc. Ibid. col. 563.

CVI. Hormisda Dorotheo. Ubi charitatis interest, etc, Ibid. col. 564.

CVII. Anastasius imperator Hormisdae. Beatitudini vestrae non putamus ignotum, etc. Ibid. col. 561.

CVIII. Hormisda Anastasio. Gratias supernae virtuti, etc. Ibid. col. 562.

[Col. 0186C] CIX. Anastasius Hormisdae. Omnibus negotiis, etc. Ibid. col. 565.

CX. Hormisda Anastasio. Bene clementia vestra, etc. Ibid.

CXI. Anastasius Hormisdae. Omnia quae benignitas, etc. Ibid. col. 573.

CXII. Hormisda Anastasio. Sollicitari animum tuum, etc. Ibid. col. 574.

CXIII. Anastasius senatui urbis Romae. Si vos liberique vestri valetis, etc. Ibid. col. 575.

CXIV. Rescriptum senatus ad eumdem. Si prima semper est, etc. Ibid. col. 576.

CXV. Hormisda Anastasio. Bene atque utiliter, etc. Ibid. col. 570.

CXVI. Indiculus qui datus est Ennodio et Fortunato episcopis, etc. Cum Dei adjutorio, etc. Ibid. col. 566.

CXVII. Item capitula singularum causarum, ut S. synodus Chalcedonensis, etc. Ibid. col. 569.

CXVIII. Exemplum relationis Joannis episcopi Nicopolitani [Col. 0186D] per Rufinum diaconum ejusdem. Domino meo, etc. Ibid. col. 577.

CXIX. Hormisda Joanni. Gavisi sumus, etc. Ibid. col. 578.

CXX. Synodus veteris Epiri. Joannes et alii episcopi Hormisdae. Si dignis praemiis, etc. Ibid. col. 579.

CXXI. Responsio Hormisdae ad hanc synodum, Benedictus Deus, etc. Ibid. col. 580.

[CLXV] CXXII. Hormisda Joanni Nicopolitano. Litterarum quam direxistis, etc. Ibid. col. 582.

CXXIII. Indiculus per Pullionem subdiaconum. Cum Dei adjutorio, etc. Ibid. col. 583.

CXXIV. Hormisda eidem Joanni et synodo. Optaremus, dilectissimi, etc. Ibid. col. 595.

CXXV. Eidem Joanni. Remeante Pullione, etc. Ibidem.

CXXVI. Sacra Anastasii Augusti Hormisdae. Gratias omnipotenti Deo, etc. Ibid. col. 572.

[Col. 0187A] CXXVII. Hormisda Anastasio. Dudum legatis, etc. Ibidem. col. 586.

CXXVIII. Eidem alia. Dum sapientiae vestrae, etc. Col. 594.

CXXIX. Timotheo CP. Non mirabitur, etc. Ibid. col. 58[.....].

CXXX. Hormisda episcopis Orientis. Etsi admonitionis meae, etc. Ibid. col. 589.

CXXXI. Idem episcopis orthodoxis. Est quidem fidelium, etc. Ibid. col. 590.

CXXXII. Possessori episcopo. Optimam vestrae charitatis, etc. Ibid. col. 592.

CXXXIII. Constantinopolitanis. Si is qui calicem, etc. Ibidem.

CXXXIV. Dorotheo Thessalonicensi. Joannis frater et coepiscopus meus, etc. Ibid. col. 596.

CXXXV. Ennodio et Peregrino. Postquam profecta est, etc. Ibid. col. 593.

CXXXVI. Eisdem. In nomine Patris, et Filii, et Spiritus sancti, intercedentibus, etc. Ibid. col. 594.

[Col. 0187B] CXXXVII. Exemplum relationis Aviti episcopi Galli ad Hormisdam. Dum religionis statui, etc. Ibid. col. 583.

CXXXVIII. Hormisda Avito et caeteris episcopis Viennensis provinciae. Qui de his quae ad disciplinam, etc. Ibid. col. 584.

CXXXIX. Anastasius Hormisdae. Etsi magnum aliquid, etc. Ibid. col. 597.

CXL. Exemplum relationis minimorum archimandritarum et caeterorum monachorum secundae Syriae sanctissimo et beatissimo universae orbis terrae patriarchae Hormisdae continenti sedem principis apostolorum Petri, etc. Ibid. col. 598.

CXLI. Responsio Hormisdae. Lectis litteris dilectionis vestrae, etc. Ibid. col. 692, et una cum versione Graeca col. 1111. Solum initium hujus epistolae exstat in Hadriana collectione.

CXLII. Justinus imperator Hormisdae. Dei beneficia, [Col. 0187C] etc. Ibid. col. 606.

CXLIII. Hormisda Justino. Venerabilis regni vestri primitiis, etc. Ibidem.

CXLIV. Justinus Hormisdae. Joannis vir beatissimus hujus regiae urbis antistes, etc. Ibid. col. 607.

CXLV. Hormisda Justino. Sumptum de imperii vestri ortu, etc. Ibidem.

CXLVI. Hormisda Joanni CP. Spiritale gaudium, etc. Ibid. col, 609.

CXLVII. Exemplum relationis Joannis episcopi CP. ad Hormisdam. Saluto vestram sanctitatem, etc. Ibid. col. 608.

CXLVIII. Exemplum epistolae Justiniani. Desiderabile tempus, etc. Col. 610.

CXLIX. Hormisda Justiniano. Litterarum vestrarum serie, etc. ibid. col. 612.

CL. Hormisda Justino aug. In tantum pro gratia Divinitatis, etc. Ibid. col. 614.

CLI. Idem Joanni CP. Reddidimus quidem, etc. Ibid. col. 616.

CLII. Idem eidem. Ea quae charitas tua, etc. Col. 617.

[Col. 0187D] CLIII. Idem Celeri et Patricio a pari. Quamvis pro loci nostri consideratione, etc. Ibid. col. 619.

CLIV. Idem praefecto praetorio Thessalonicensi, et caeteris illustribus a pari. Licet pro causa ecclesiastica, etc. Ibidem.

CLV. Hormisda Justiniano. Magnitudinis vestrae litteras, etc. Ibid. col. 618.

CLVI. Theodosio archidiacono CP. et caeteris catholicis a pari. Gratias misericordiae divinae, etc. Ibid.

CLVII. Idem Epiphaniae augustae, Ecclesiarum pax, etc. Ibid. col. 615.

CLVIII. Anastasiae et Palmatiae a pari. Bonae voluntatis judicium, etc. Ibid. col. 619.

CLIX. Indiculus quem acceperunt legati nostri qui supra. Cum Deo propitio, etc. Ibid. col. 612.

[CLXVI] CLX. Exemplum libelli Joannis CP. ad Hormisdam. Redditis mihi litteris, etc. Ibid. col. 621. Est etiam in collectione Hispanica.

[Col. 0188A] CLXI. Justinus Aug. Hormisdae. Scias effectas, etc. Ibid. col. 626 et in eadem collectione.

CLXII. Relatio Joannis CP. Hormisdae. Quando Deus propria, etc. Ibidem.

CLXIII. Exemplum epistolae Justiniani comitis ad Hormisdam. Venerandae sanctitatis vestrae. Ib. col. 627.

CLXIV. Pompeii ad Hormisdam. Sanctis beatitudinis vestrae, etc. Ibid. col. 628.

CLXV. Julianae Aniciae ad eumdem. Precibus vestrae beatitudinis, etc. Ibidem.

CLXVI. Anastasiae ad Hormisdam. Divini muneris illuxisse, etc. Ibidem.

CLXVII. Theodoriti episcopi Litanidensis (melius in vulg. Lignidensis) ad Hormisdam. Meae quidem exiguitatis), etc. Tom. V Conc., col. 629.

CLXVIII. Suggestio Dioscori diaconi per Pullionem subdiaconum. Ineffabilis Dei omnipotentis, etc. Ibid. col. 624.

CLXIX. Hormisda Justino Augusto. Lectis clementiae vestrae paginis, etc. Ibid. col. 630.

[Col. 0188B] CLXX. Idem Joanni CP. Consideranti mihi, etc. Ibid. col. 632.

CLXXI. Germano et Joanni episcopis. De his quae acta charitatis vestrae relatio, etc. Ibid. col. 636.

CLXXII. Joanni episcopo et Dioscoro diacono. Reperimus Thomatem et Nicostratum, etc. Ibid. col. 638.

CLXXIII. Ad Thomam et Nicostratum. Animum nostrum pro negotio vestro, etc. Ibidem.

CLXXIV. Alia cui praenotatur Deest inscriptio, incipit autem: De laboris tui, quem, etc. Ibid. col. 637, litt. A.

CLXXV. Hormisda Pompeio. Ita devotionis nostrae animum, etc. Ibid. col. 634.

CLXXVI. Dioscoro diacono. De laboris tui quidem, quem Dei omnipotentis juvamine, etc. Ibid. col. 637, litt. D.

CLXXVII. Justiniano. Benedicimus ineffabile, etc. [Col. 0188C] Ibid. col. 633.

CLXXVIII. Alia Hormisdae, quam nullibi editam nacti, hic describimus. Hormisda. Cum necesse fuerit scripta Domino filio nostro clementissimo principi destinari, amplitudinem vestram silentio praeterire nequimus. Et ideo salutationis honorificentiam praeloquentes, eos qui in rem destinati sunt commendamus, postulantes ut Domino nostro auctore sub vestra dispositione celeriter ut (leg. ad) destinata perveniant, ut sacratissimus et religiosissimus imperator meritorum suorum gloriam possit sine dilatione cognoscere.

CLXXIX. Grato ill. Hormisda. Contristavit nos, etc. Tom. V Conc., col. 634.

CLXXX. Hormisda Julianae Aniciae. Litteris amplitudinis vestrae, etc. Ibidem.

CLXXXI. Anastasiae. Postquam Deus noster, etc. Ibidem.

CLXXXII. Justinus Aug. Hormisdae. Quanto flagramus studio, etc. Ibid. col. 653.

CLXXXIII. Exemplar relationis episcopi CP. ad Hormisdam. Quemadmodum puro corde, etc. Ibidem.

[Col. 0188D] CLXXXIV. Alia ejusdem relatio. Quantam alacritatem, etc. Ibid. col. 676.

CLXXXV. Alia ejusdem item ad Hormisdam. Paulinus vestrae sedis defensor, etc. Ibid. col. 677.

CLXXXVI. Suggestio Germani episcopi, Felicis et Dioscori diaconorum, et Blandi presbyteri. Reverenda vestri apostolatus alloquia, etc. Ibid. col. 654.

CLXXXVII. Indiculus qui directus est a Joanne episcopo, vel ab Epiphanio presbytero de Thessalonica. Si pro peccatis nostris, etc. Ibid. col. 655.

CLXXXVIII. Justinianus Hormisdae. Propitia Divinitate, etc. Col. 649.

CLXXXIX. Alia Justiniani. Ut plenissima fidei, etc. Ibid. col. 650.

[CLXVII] CXC. Hormisda Justiniano illustri. Eulogio v. c. filio nostro, etc. Ibid. col. 651.

CXCI. Eidem. Ita magnificentiae nostrae, etc. Ibidem.

[Col. 0189A] CXCII. Justiniani epistola. Per fratrem Proemtoris quidquid est cautius, etc. Ibid. col. 650.

CXCIII. Justinus Aug. Hormisdae. Summa quidem habenda, etc. Ibid. col. 659.

CXCIV. Justinus Hormisdae. Cum in animo nobis sit, etc. ibid. col. 658.

CXCV. Euphimia Hormisdae. Beatitudinis tuae litteras, etc. Ibid. col. 659.

CXCVI. Relatio Epiphani CP. ad Hormisdam. Deus, qui in alto habitat, etc. Tom. V Conc., col. 666.

CXCVII. Justiniani illustris epistola. Domino nostro Jesu Christo favente, etc. Ibid. col. 667.

CXCVIII. Celeris illustris ad Hormisdam. Maxima nobis gratulationis causa, etc. Ibid. col. 660.

CXCIX. Julianae Aniciae ad Hormisdam. Quae prima sunt, etc. Ibidem.

CC. Justinus Aug. ad eumdem. Cum beatissimum Germanum, etc. Ibid. col. 670.

CCI. Exemplum epistolae Justiniani cons. (in vulg. [Col. 0189B] viri clarissimi). Quanta reverentia, etc. Ibid. col. 677.

CCII. Hormisda Justino aug. Benedicta Trinitas Deus noster, etc. Ibid. col. 671.

CCIII. Eidem. Gloriosis clementiae vestrae laboribus, etc. Ibid. col. 639.

CCIV. Euphemiae aug. Orare nos, etc. Ibidem.

CCV. Epiphanio CP. Oportuerat quidem, etc. Ibid. col. 665.

CCVI. Eidem. Diu nos nuntiata, etc. Ibidem.

CCVII. Hormisda Justiniano ill. Quod celsitudo vestra, etc. Ibid. col. 679.

CCVIII. Eidem. Studium vestrum, etc. Ibid. col. 640.

CCIX. Relatio Dorothei episcopi Thessalonicensis ad Hormisdam. Propositi nostri, etc. Ibid. col. 670.

CCX. Hormisda Dorotheo. Considerantes tuae fraternitatis Ecclesiam, etc. Ibid. col. 671.

CCXI. Eliae, Thomae, et Nicostrato episcopis. Quanto mens nostra, etc. Ibid. col. 641.

[Col. 0189C] CCXII. Germano illustrissimo. Excubantibus vobis, etc. Ibidem.

CCXIII. Hanc nondum editam integram damus. Justinus augustus Hormisdae. Illustrem virum episcopum R. grato suscepimus animo, non pro honore tantum qui debetur sacerdotibus, verum etiam pro affectu vestrae sanctitudinis. Nam quicunque tuo comprobatus judicio fuerit, est apud nos etiam judicatus probatissimus. De opera tamen et favore qui sacrosanctis inferendus est Ecclesiis, tunc demum opportunius statuetur, cum legati quos nuper ad regem magnificum Trasamundum destinasse noscimus, reversi propitia Divinitate responsum nobis detulerint. Vestra autem beatitudo supernum nobis praesidium indefessis orationibus postulare dignetur. Data XV kal. Decembris Constantinopoli, domino Justino perpetuo augusto (supple cos., id est anno 519). Accepta XI kal. Junii Rusticio cos., id est an. 520.

CCXIV. Suggestio Germani et Joannis episcoporum, [Col. 0189D] Felicis et Dioscori diaconorum, et Blandi presbyteri. Incivitate Aulonitana, etc. Tom. V Concil., col. 620.

CCXV. Item suggestio quorum supra. In alia epistola, etc. Ibid. col. 621.

CCXVI. Exemplum relationis Andreae episcopi Praevalitani ad Hormisdam. Commendans me, etc. Ibidem.

CCXVII. Suggestio Dioscori diaconi. Verum est nulla esse gaudia, etc. Ibid. col. 646.

CCXVIII. Item suggestio Germani et aliorum quorum supra. Cum Dei misericordia, etc. Ibid. col. 647.

CCXIX. Item suggestio quorum supra. Filius vester magnificus vir, etc. Ibid. col. 648.

[CLXVIII] CCXX. Hormisda Germano et aliis quorum supra. Opinionum diversitas, etc. Ibid. col. 629.

CCXXI. Iisdem. Animus noster, etc. Ibid. col. 630.

CCXXII. Iisdem. Necesse est, etc. Ibidem.

CCXXIII. Suggestio Dioscori diaconi. Erat optabile, etc. Ibid. col. 656.

[Col. 0190A] CCXXIV. Item suggestio Germani et aliorum quorum supra. Non miramur, etc. Ibid. col. 623.

CCXXV. Suggestio Dioscori diaconi. Per Eulogium v. c. litteras, etc. Ibid. col. 651.

CCXXVI. Suggestio Germani et aliorum quorum supra. Magna misericordiae Dei est, etc. Col. 642.

CCXXVII. Hormisda Germano et aliis quibus supra. Cum nos ecclesiasticae prosperitatis gaudia, etc. Ibid. col. 641.

CCXXVIII. Eisdem. Graviter nos, etc. Col. 644.

CCXXIX. Eisdem. Ita nos incolumitatis, etc. Col. 661.

CCXXX. Iisdem. Animos nostros, etc. Ibidem.

CCXXXI. Exemplum relationis Possessoris episcopi Afri ad Hormisdam. Decet et expedit, etc. Ibidem.

CCXXXII. Hormisda Possessori. Sicut rationi congruit, etc. Ibid. col. 662.

CCXXXIII. Justinus Hormisdae. Quo fuimus semper, [Col. 0190B] etc. Ibid. col. 672. Est etiam in collectione Hadriana.

CCXXXIV. Exemplum precum Hierosolymitanorum, Antiochensium, et secundae Syriae clericorum, abbatum, etc., ad Justinum. Haurite aquam cum laetitia, etc. Ibid. col. 673. Exstat etiam in eadem Hadriana.

CCXXXV. Relatio Epiphanii episcopi CP. ad Hormisdam. Quantam habuimus alacritatem, etc. Ibid. col. 668.

CCXXXVI. Relatio synodi CP. de ordinatione Epiphanii ad Hormisdam. Innumerabilem et investigatam, etc. Ibid. col. 656.

CCXXXVII. Justiniani epistola ad Hormisdam. Quantam venerationem, etc. Col. 678.

CCXXXVIII. Hormisda Justino aug. Inter ea quae ad unitatem, etc. Ibid. col. 682. Est etiam in collectione Hadriana, nec non in Hispanica.

CCXXXIX. Hormisda Epiphanio CP. Multo gaudio [Col. 0190C] sum repletus, etc. Ibid. col. 685. Exstat etiam in collectione Hispanica.

CCXL. Hormisda Justino. Scio quidem, etc. Col. 680.

CCXLI. Hormisda Epiphanio CP. Benedicimus Dominum, etc. Col. 676.

CCXLII. Idem synodo CP. Fratrem et coepiscopum nostrum Epiphanium, etc. Col. 675. Postea haec notatio legitur: Gesta in causa Abundantii episcopi Trajanopolitani in scrinio habemus.

CCXLIII. Justinus aug. Hormisdae papae. Ut quod in Paulo, etc. Tom. V Conc., col. 685.

CCXLIV. Exemplar relationis Epiphanii episcopi CP. ad Hormisdam. Frequentiores quidem, etc. Ibidem.

CCXLV. Exemplum epistolae Justiniani v. ill. Diligenter apostolatus vester cognoscit, etc. Ibid. col. 679.

CCXLVI. Epiphanius Diodoro episcopo. Gratiam praestans potius quam sumens, etc. Est antiqua versio, [Col. 0190D] sed in fine mutila, libri S. Epiphanii de duodecim Gemmis rationalis summi sacerdotis Hebraeorum, novissime edita et illustrata a Petro Francisco Fogginio Romae an. 1743. In hoc opusculo collectio desinit, omnesque codices etiam Veneti illud aeque mutilum exhibentes, in iisdem verbis desinunt.



[CLXIX] CAPUT XIII. De collectionibus Thessalonicensi et Arelatensi.

1. Etsi instituti nostri non sit eas collectiones explicare quae non generales, sed propriae fuerunt alicujus Ecclesiae, duae tamen inter has ita sunt celebres, et ita multa vetusta ac sincera, atque praestantissima aliunde fere incognita documenta suppeditarunt, ut omitti non possint. Prima est collectio Ecclesiae Thessalonicensis, quae gestis Romanae synodi anni 531 sub Bonifacio II tota inserta fuit. Continet plures Romanorum praecipue antistitum epistolas, quibus apostolicae sedis in Illyrico vices Thessalonicensi [Col. 0191A] episcopo commissae vel confirmatae fuerunt. Huic collectioni occasionem dedit causa Stephani episcopi Larisseni et Metropolitae Thessaliae in eodem Illyrico, qui depositus ab Epiphanio CP. aliisque episcopis cum eo considentibus, Romam confugit; ubi coacta Romana synodo, Theodosius episcopus Echiniensis ab eo missus, ut incompetens Epiphanii judicium probaret, Romanos pontifices specialiter gubernationi suae Illyrici (ac proinde etiam Thessaliae) Ecclesias vindicasse pluribus documentis in medium productis ostendit. Cum vero idem Theodosius institisset ut ea legerentur, et iisdem fides conciliaretur ex scrinio apostolico, Bonifacius pontifex jussit: Prolatae epistolae recitentur, et scriptorum fides in sedis apostolicae requiratur scrinio (tom V Concil., col. 843.): quod ad earum authenticitatem commendandam maxime confert. Epistolae autem sex et viginti ejusdem synodi gestis inveniuntur insertae hoc ordine, duae Damasi, una Siricii, duae Innocentii, quinque Bonifacii I; una imperatoris Honorii [Col. 0191B] ad Theodosium augustum, hujus rescriptum ad eumdem Honorium, Coelestini una, quatuor Xysti III, una Marciani imperatoris ad Leonem papam, tres hujus pontificis, dein una Anatolii CP. ad eumdem, et quatuor aliae ejusdem Leonis, ut videre est tom. V Concil., Ven. edit. col. 843 et seqq. Hactenus codex Barbe inus 3386, ex quo haec insignis collectio, seu haec Romana synodus tam pretiosa documenta actis inserta praeferens, a Luca Holstenio edita fuit. Etsi vero hic Barberinus codex recentior sit, ipsius tamen Holstenii cura diligenter exscriptus fuit ex duobus antiquioribus Vaticanis tunc signatis num. 5751, fol. 55, et 6339, fol. 12, qui in prima Barberini exempli pagina ejusdem Holstenii manu indicantur. Alterum ex his Leo Allatius antea adhibuerat, cum in Concordia Ecclesiae Orientalis cum Occidentali, pag. 1370 et 1371, aliquot earum epistolarum fragmenta quae aliunde non suppetunt, ex Vaticano vetustissimo exemplo recitavit. Quantalibet autem diligentia usi simus, nullum ex iisdem codicibus inter Vaticanos [Col. 0191C] reperire potuimus; ac propterea solum Barberinum codicem in Leoninis epistolis conferre licuit. Pluribus quidem erroribus scatet, quos Holstenius in editione emendavit; et lacunis etiam aliquot inficitur, quas ille apte supplevit. Sed Vaticanum quoque exemplum ex quo Barberinus codex exscriptus fuit, aeque luxatum atque mendosum Leo Allatius testatur: et Barberini quidem codicis menda ex mendis exempli Vaticani proficisci nonnullis certis indiciis deteximus. Vide praefationem ad epistolas S. Leonis § 17, tom. I, pag. 535.

2. Porro in his mss. ea Romana synodus integra inventa non est, et desinit in epistola perperam inscripta Leonis nomine ad Anastasium Thessalonicensem, quam ex contextu et consulari nota Holstenius jure restituit Bonifacio I ad Rufum episcopum Thessalonicae. Hinc cum ipsa documentorum Thessalonicensium collectio quae gestis ejusdem synodi erat inserta, post laudatam epistolam abrumpa [Col. 0191D] ur (uti ostendunt etiam haec verba ipsi epistolae subjecta, Item recitata est, quae aliam epistolam subsequentem et in mss. deficientem palam indigitant), quot alia documenta ad eamdem collectionem pertinentia deinceps sequerentur incertum est. Plura quidem intercidisse innuunt non obscure Nicolai I verba in epist. 2 ad Michaelem imperatorem. Vicem, inquit, quam nostra sedes per episcopos vestris in partibus constitutos habuit, videlicet Thessalonicensem [locus mendosus vel luxatus], qui Romanae sedis vicem per Epirum veterem, Epirumque novam, atque Illyricum, Macedoniam, Thessaliam, [CLXX] Achaiam, Daciam Ripensem, Daciamque Mediterraneam, Moesiam, Dardaniam, Praevalim, B. Petro apostolorum principi contradicere nullus praesumat; quae antecessorum nostrorum temporibus, scilicet Damasi, Siricii, Innocentii, Bonifacii, Coelestini, Xisti, Leonis, Hilari, Simplicii, Felicis, atque Hormisdae sanctorum pontificum sacris dispositionibus augebatur. Quorum denique [Col. 0192A] institutiones ab eis illis in partibus destinatas per nostros missos, ut rei veritatem cognoscere queatis, vestrae augustali potentiae dirigere curavimus. In memoratis synodi Romanae gestis quae supersunt, nobis conservata fuerunt documenta a Damaso ad Leonem usque, ita tamen ut ignoremus num alia aliqua etiam Leonis subjicerentur, quae desint. Certe autem desiderantur epistolae Hilari, Simplicii, Felicis atque Hormisdae, quas ante Bonifacii II, synodum scriptas iisdem procul dubio gestis insertas fuisse dubitare non licet. Cum Leo Allatius in laudato opere Concordia, pag. 1371, ex Vaticano quo usus est exemplo quaedam verba recitet litterarum Leonis ad Anastasium Thessalonicensem, quae in vulgatis Leoninis non inveniuntur, nemo suspicetur, hoc esse fragmentum epistolae Leonis quam Vaticanus codex praeferret, Barberini vero apographi librarius omiserit. Ea enim verba reipsa sunt memoratae epistolae Bonifacii ad Rufum quae in Vaticano codice [Col. 0192B] Leoni ad Anastasium aeque perperam inscripta erat ac in Barberino inscribitur.

3. Laudatum Nicolai I testimonium, si nihil aliunde praesto esset, satis esse deberet ne quis tam rara documenta quae ex Barberino codice sunt impressa, antiquis ignota fuisse suspicetur. Alia vero non desunt testimonia ipso Nicolao vetustiora. Nam epistolam Anatolii ad Leonem, quae ex hac sola collectione prodiit, laudat Gelasius in epistola ad Dardanos, uti ostendimus not. 9 in epist. 132. Eamdem quoque allegat etiam Facundus Hermianensis lib. V. Hadrianus I totum exordium epistolae Bonifacii quae incipit Institutio. ac ex eadem collectione tantum edita fuit, transcripsit in epist. 97 codicis Carolini, editionis Gretseri pag. 322. Adde quod nonnullae epistolae hujus collectionis in aliis probae notae codicibus inventae sunt. Ita ex novem ejusdem collectionis epistolis sub Leone tres ante editionem Holstenii ex aliis mss. editae fuerant. Nos unam praeterea reperimus in praestantissimo codice Ratisponensi, et [Col. 0192C] Quesnellus in Grimanico: epistolam vero 100 Marciani ad S. Leonem Arnoldus Graece scriptam in Bodleiano exemplo nactus est, nos in Vat. Graeco 1455. Confer praefationem in Leonis epistolas loco citato. Cum autem haec omnia sinceritatem documentorum hujus collectionis etiam atque etiam confirment, audax nimium a quibusque judicabitur Quesnelli censura, qua epistolam Bonifacii I ad episcopos Thessaliae ex hac collectione vulgatam in notatione ad caput 1 collectionis hoc tomo edendae suppositionis aut interpolationis accusavit. Vide nostram annot. 32 in laudatum caput primum, col. 51, ubi Quesnelli verba referentur et perstringentur.

4. Altera collectio est Arelatensis Ecclesiae, ea documenta complectens quibus ejusdem Ecclesiae privilegia ac jura probantur. Hanc collectionem prae oculis habuisse videntur Patres synodi Francofordiensis anni 794, cum eas pontificias epistolas recitatas tradunt quae in eadem collectione continentur, et nonnullae [Col. 0192D] nonnisi in ea hactenus inveniri potuerunt. Inquiunt enim can. 8: De altercatione Ursionis Viennensis episcopi, et advocato Elifanti Arelatensis episcopi lectae sunt epistolae B. Gregorii, Zosimi, Leonis et Symmachi, quae definierunt eo quod Viennensis Ecclesia quatuor suffraganeas habere sedes deberet quibus illa quinta praeemineret; et Arelatensis Ecclesia novem suffraganeas habere deberet, quibus ipsa praeemineret (Tom. IX Conc., col. 103). Certe tres Leonis epistolae, quae in nostra editione sunt 40, 42 et 66, hac una collectione opitulante ad nos pervenerunt. Idem est de epistolis Zosimi aliisque nonnullis. Quae vero in aliis quoque collectionibus inventae sunt, uti Gregorii litterae ad Virgilium Arelatensem, quae exstant in Regesto ejusdem pontificis, caeteris fidem conciliant; cum praesertim posteriores antecedentium faciant mentionem, et aliae aliis testimonium praestent.

5. Hujus collectionis laudantur tres antiqui codices, [Col. 0193A] duo in Colbertina bibliotheca, unus in Regia, isque saeculo nono exaratus traditur a P. Coustantio in praefatione ad tom. I Epistolarum Rom. pontif., num. 165. Nos recentiorem [CLXXI] quidem Romae vidimus in bibliotheca Vallicellana signatum G 99, qui tamen ex vetusto ms. tunc Arelatensis Ecclesiae, postea Colbertinae accurate exscriptus, a Nicolao Fabro missus fuit ad cardinalem Baronium. Ne quid vero allucinationis obrepat, duo hujus collectionis exemplaria Colbertina distinguenda sunt, quorum alterum distinctionis gratia P. Coustantius Arelatensem, alterum Colbertinum appellat in monito ad epist. 1 Zosimi col. 933. Ibi autem indicat apographum Vallicellanum missum ad Baronium sumptum fuisse ex ms. Colbertino Arelatensi; sed ex altero Colbertino exscriptum pluribus indiciis deteximus. Non solum enim aliquot lectiones Vallicellani a lectionibus ms. Arelatensis discrepant, uti colligere licet ex not. 6 in Leonis epist. 66, tom. I, col. 998, verum etiam Vallicellanus aliquot documentis caret [Col. 0193B] quae in ms. Arelatensi inveniuntur, ut ex dicendis palam fiet. Codex Regius 3989, duobus Colbertinis antiquior, teste eodem Coustantio documenta profert ad Pelagium usque. Quo autem perveniat Colbertinus Arelatensis signatus num. 1951 ignoramus. Ex indiciis a P. Coustantio productis certum videtur eum progredi saltem usque ad S. Gregorium Magnum. Vallicellanus vero codex ex altero Colbertino descriptus locupletior est, quippe qui nonnulla monumenta posteriora recepit. Quae autem in hoc exhibentur sunt haec.

I. Zosimi epistola ad episcopos per Gallias et septem provincias constitutos. Exstat tom. III Concil., Ven. edit., epist. 5, col. 409.

II. Ejusdem Aurelio et episcopis Africae, episcopis Galliarum et septem provinciarum, et episcopis Hispaniae a pari. Ibidem epist. 6, col. 411.

III. Ejusdem episcopis Viennensis et Narbonensis secundae. Ibid. epist. 7, col. 413.

[Col. 0193C] IV. Ejusdem Hilario Narbonensi. Ibid. epist. 8, col. 414.

V. Ejusdem Patroclo Arelatensi, Ibid. epist. 9, col. 415.

VI. Ejusdem ad eumdem. Ibid. epist. 11, col. 417.

VII. Ejusdem clero et ordini et plebi constitutis Massiliae. Ibid. epist. 12.

VIII. Leonis Constantio aliisque episcopis Galliarum. In nostra editione est epist. 4.

IX. Ravennio Arelatensi. Ibid. epist. 42.

X. Preces episcoporum Galliae ad Leonem. Ibid. epist. 65.

XI. Rescriptum Leonis. Ibid. epist. 66.

XII. Praeceptum Hilari papae de Ecclesia Diensi, ubi episcopus indebite a Viennensi episcopo ordinatus est. Epist. 11 ejusdem pontificis tom. V Concil., col. 69.

XIII. Gelasii Aeonio Arelatensi. Est epist. 12 Gelasii ibid. col. 324.

[Col. 0193D] XIV. Symmachi eidem Aeonio. Est epist. 1 hujus pontificis ibid. col. 421.

XV. Ejusdem ad episcopos Galliarum. Epist 9, ibid. col. 438.

XVI. Ejusdem Caesario Arelatensi. Epist. 5, ibid. col. 424. Haec epistola exstat etiam in collectionibus Hisp. et Isid. ac aliis nonnullis.

XVII. Hormisdae ad Caesarium. Epist. 30, ibid. col. 610.

XVIII. Joannis II ad episcopos Galliae. Epist. 4, ibid. col. 899.

XIX. Ejusdem presbyteris, diaconibus, et cuncto clero Ecclesiae in qua fuit Contumeliosus episcopus. Epist. 5, ibid. col. 900

XX. Agapiti Caesario. Epist. 6, ibid. 6 col. 945.

XXI. Ejusdem eidem. Epist. 7, col. 946.

XXII. Vigilii ad eumdem Caesarium, Epist. 3, ibid. col. 1294.

[Col. 0194A] XXIII. Ejusdem Auxanio Arelatensi. Epist. 6, ibid. col. 1299.

XXIV. Ejusdem ad eumdem. Epist. 7, col. 1300.

XXV. Alia ejusdem ad eumdem. Epist. 8, col. 1301.

XXVI. Ejusdem ad episcopos Galliae. Epist. 9, col. 1302.

XXVII. Ejusdem ad eosdem. Epist. 11, col. 1306.

XXVIII. Ejusdem ad Aurelianum Arelatensem. Epist. 10, col. 1305.

XXIX. Ejusdem ad eumdem. Epist. 13, col. 1308. Exstat etiam in collatione 7 synodi V.

XXX. Pelagii I Sapaudo Arelatensi. Epist. 8, tom. VI Concil., col. 472.

[CLXXII] XXXI. Ejusdem eidem. Epist. 9, col. 473.

XXXII. Ejusdem Childeberto regi. Epist. 10, ibidem.

XXXIII. Ejusdem Sapaudo. Epist. 11, col. 476.

XXXIV. Ejusdem eidem. Epist. 12, ibidem.

XXXV. Ejusdem Childeberto regi. Epist. 13, col. 477.

[Col. 0194B] XXXVI. Ejusdem eidem regi. Epist. 14, col. 478.

XXXVII. Ejusdem Sapaudo. Epist. 15, ibidem.

XXXVIII. Ejusdem Childeberto regi, cui annexa fides papae Pelagii. Epist. 16, col. 479.

XXXIX. Ejusdem ad episcopos Tusciae Annonariae. Epist. 6, col. 470.

XL. Ejusdem ad universum populum Dei. Epist. 7, col. 471. Hae tres epistolae ad Arelatensem Ecclesiam non spectant. Cum vero omnes de eodem fidei argumento agant de quo sermo est in praecedenti epist. 15 ad Sapaudum Arelatensem, collector has quoque illi subnectendas putavit.

XLI. Manasse Remensi Gregorius. Haec epistola praemissa Gregorii Magni litteris non est ipsius, sed Gregorii VII, legiturque in hujus Regesto lib. VI epist. 2, data XI kal. Septembris anni 1077. Inserta autem fuit in hac collectione, quia S. Gregorii ac aliorum vetustiorum pontificum epistolas pro sede Arelatensi scriptas commemorat.

[Col. 0194C] XLII. S. Gregorii sententiae ad Augustinum episcopum Angliae. Est fragmentum epistolae ejusdem pontificis ad interrogationem nonam S. Augustini, in quo Arelatensis metropolita laudatur.

XLIII. Ejusdem Virgilio Arelatensi. Epist. 53, lib. V editionis Maurinae.

XLIV. Ejusdem episcopis Galliarum. Ibidem epist. 54.

XLV. Ejusdem Childeberto regi. Ibidem, epist. 55.

XLVI. Nicolai I epistola ad Rotlandum archiepiscopum Arelatensem. Incipit: Susceptis sanctitudinis tuae epistolis, etc. Vide tom. IX Concil., col. 1510 e.

Subjiciuntur synodi Arelatensis I, II et III, ex Isidori collectione, vel Hispanica excerptae, ac postea fragmentum concilii Taurinensis usque ad canonem secundum, in quo de controversia agitur inter Ecclesias Viennensem atque Arelatensem. Mox adduntur juramenta ab episcopis praestita Ecclesiae Arelatensi, dum Anno, Pontius, et Raimbaldus hanc sedem tenerent: Anno quidem ab an. 981 usque ad an. [Col. 0194D] 994: Pontius, Annonis successor usque ad annum 1030; Raimbaldus vero ab an. 1031 usque ad an. 1065. Hinc ejusmodi juramenta data fuerunt sub finem saeculi X et saeculo XI, quo haec additamenta una cum memorata Gregorii VII epistola huic collectioni inserta noscuntur. Etsi vero quaedam ex iisdem juramentis sparsim edita sint, hic tamen singula, ut in nostro codice describuntur, appendere rebus pluribus utile futurum confidimus.

Ego Pontius S. Mariae Aquensis sedis nunc ordinandus episcopus debitam subjectionem et reverentiam et obedientiam a SS. Patribus constitutam secundum praecepta canonum S. sedi Arelatensis Ecclesiae, rectoribusque ejus in praesentia domni archiepiscopi Raimbaldi perpetuo exhibiturum promitto, et super sanctum altare propria manu firmo.

Ego frater Rostagnus S. Aquensis Ecclesiae ordinandus episcopus debitum, etc., ut supra.

[Col. 0195A] Ego Stephanus Vendacensis Ecclesiae vocatus episcopus promitto coram Deo et sanctis ejus omnem subjectionem et obedientiam canonicam et fidelitatem Ecclesiae S. Stephani sedis Arelatensis, ubi corpus B. Trophimi confessoris quiescit, et Annoni praesenti archiepiscopo, et successoribus ejus, si eum supervixero.

Ego Arnulphus Vinciensis Ecclesiae vocatus episcopus, etc., ut in praecedenti. Solum pro Annoni praesenti archiepiscopo habet Pontioni praesenti archiepiscopo.

Ego Bertrandus S. sedis Ecclesiae Forojuliensis nunc ordinandus episcopus, etc., ut supra in juramento Pontii Aquensis.

Ego Bertrandus Regensis Ecclesiae episcopus vocatus profiteor me deinceps [CLXXIII] sub ditione Arelatensis metropolitae consistere, et ejus jussionibus obtemperare.

Ego Agelricus sanctae Regensis Ecclesiae nunc ordinandus episcopus, etc., ut in juramento Pontii Aquensis.

[Col. 0195B] Ego Adilricus Arausicensis Ecclesiae vocatus episcopus, etc., ut in juramento Stephani Vendacensis.

Ego Adilricus Arausicensis et Tricastrinensis vocatus [Col. 0196A] episcopus, etc., ut in juramento ejusdem Stephani. Solum pro Annoni habet Raimbaldo.

Ego Petrus Ecclesiae Avenione vocatus episcopus profiteor me, etc., ut in juramento Bertrandi Regensis.

Ego Benedictus Avenionensis Ecclesiae vocatus episcopus juro coram Deo et sanctis ejus omnem subjectionem et obedientiam canonicam et fidelitatem Ecclesiae S. Stephani sedis Arelatensis, ubi corpus almi Trophimi apostolici quiescit, et Raimbaldo praesenti archiepiscopo, et successoribus ejus, si eum supervixero.

Duo documenta in Vallicellano apographo et in exemplo Colbertino desiderantur, quae in aliis duobus ejusdem collectionis Arelatensis codicibus inventa fuerunt. 1o Factum (seu edictum) ad virum illustrem Agricolam praefectum Galliarum augustorum Honorii et Theodosii, editum apud P. Coustantium tom. I Epist. Rom. pontif., col. 977, quod exstat in mss. Colb. Arelatensi 1951 et Regio 3989. 2o Synodi Arelatensis epistola ad Silvestrum papam, quae in uno ms. Colb. [Col. 0196B] Arelatensi 1951 conservata, legitur apud laudatum Coustantium col. 345. Vide ejus monitum col. 341, in fine.



PARS TERTIA. De collectionibus Dionysiana et caeteris quae a Dionysio profecerunt.
[Col. 0195]


CLXXIV] CAPUT PRIMUM. De collectione Dionysii Exigui.
[Col. 0195B]


§ 1. Cassiodorii testimonium de Dionysio. Collectionis Dionysianae partes duae, earumque descriptio. De continuata numerorum serie in canonibus Graecis. Justelli editio duo additamenta a Dionysio aliena in secunda parte recepit. Puri Dionysii codices rari, et cum Hadrianeis non confundendi.

1. Quis esset Dionysius Exiguus, quantaque ejus [Col. 0195C] esset in Graecis Latinisque litteris peritia, ac in studio totius sacrae eruditionis celebritas, satis exposuit Cassiodorius, qui eo familiariter usus, post ejusdem mortem, circa annum 556, hoc insigne de eo testimonium inseruit libro de Divinis Lectionibus, cap. 23: Generat etiam hodieque catholica Ecclesia viros illustres probabilium dogmatum decore fulgentes. Fuit enim nostris temporibus et Dionysius monachus, Scytha natione, sed moribus omnino Romanus, in utraque lingua valde doctissimus, reddens actionibus suis quam in libris Domini legerat aequitatem: qui Scripturas divinus tanta curiositate discusserat atque intellexerat, ut undecunque interrogatus fuisset, paratum haberet competens sine aliqua dilatione responsum: qui mecum dialecticam legit, et in exemplo gloriosi magisterii plurimos annos vitam suam Domino praestante transegit. Pudet me de consorte dicere quod in me nequeo reperire. Fuit enim in illo cum sapientia magna simplicitas, cum doctrina humilitas, cum facundia loquendi parcitas: ut in nullo se vel extremis famulis anteferret, cum dignus [Col. 0195D] esset regum sine dubitatione colloquiis. Interveniat pro nobis, qui nobiscum orare consueverat, ut cujus hic sumus oratione suffulti, ejus possimus nunc meritis adjuvari. Qui petitus a Stephano episcopo Salonitano, ex Graecis exemplaribus canones ecclesiasticos moribus suis, ut erat planus atque disertus, magnae eloquentiae luce composuit, quos hodie usu celeberrimo Ecclesia Romana complectitur. Hos etiam oportet vos assidue legere, ne videamini tam salutares ecclesiasticas regulas culpabiliter ignorare. Alia quoque multa ex Graeco transtulit in Latinum, quae utilitati possunt Ecclesiae convenire. Qui tanta Latinitatis et Graecitatis peritia fungebatur, ut quo cunque libros Graecos in manibus acciperet, Latine sine offensione transcurreret; iterumque Latinos Attico sermone legeret, ut crederes hoc esse [Col. 0196B] conscriptum, quod os ejus inoffensa velocitate fundebat Longum est de illo viro cuncta retexere: et prosequitur alia de ejus virtutibus disserens.

2. Celeberrimum in rem nostram Dionysii opus est Collectio Canonum et Constitutionum sedis apostolicae, quae ab auctoris nomine Dionysiana vocatur. [CLXXV] Haec distinguitur in partes duas: quarum altera synodorum canones, altera Romanorum pontificum epistolas complectitur. Non uno, sed distincto tempore separatim digestae et editae; ac propterea distinctis nuncupatoriis litteris in puris Dionysianis exemplaribus discernuntur. Primo collectioni canonum [Col. 0196C] operam dedit. Cum nimirum Romam accessisset post Gelasii mortem, quem se praesentia corporali non vidisse testatur, ibidemque plura dedisset suae peritiae in Graecis ac Latinis litteris argumenta; Laurentius confusione priscae translationis offensus, assidua et familiari cohortatione ab eo flagitavit ut Graecarum synodorum canones accuratiore et nitidiore interpretatione Latine redderet. Priscam translationem, quae Laurentium offenderat, illam esse quam hoc tomo edituri sumus, alibi probabilius conjecimus. Laurentius porro, quem fratrem nostrum Dionysius appellat, forte fuit aliquis Romanae Ecclesiae presbyter, quo nomine duo subscripti inveniuntur concilio Romano sub Symmacho an. 499. Ingestum autem a Laurentio laborem non suscepit Dionysius, nisi postquam Stephani episcopi Salonitani preces accessissent, uti partim ex epistola ad ipsum Stephanum, partim ex Cassiodorii testimonio colligimus.

3. In principio itaque canones qui dicuntur Apostolorum, [Col. 0196D] de Graeco, inquit in epistola ad Stephanum, transtulimus, quibus quia plurimi consensum non praebuere facilem, hoc ipsum vestram noluimus ignorare sanctitatem. Deinde regulas Nicaenae synodi, et deinceps omnium conciliorum, sive quae ante eam. sive quae postmodum facta sunt, usque ad synodum 150 pontificum, qui apud Constantinopolim convenerunt sub ordine numerorum, id est a primo capite usque ad centesimum sexagesimum quintum, sicut habetur in Graeca auctoritate, digessimus. Graeca auctoritas Graecum quo utebatur codicem indicat. In hoc series numerorum ita continuata erat, ut in eo codice fuit, qui in nonnullis synodi Chalcedonensis actionibus Antiochenos canones eadem fere numerorum serie notatos praeferebat. Confer quae in hanc rem observavimus part. I, cap. 6. Idem vero Graecus Dionysii codex solos continebat [Col. 0197A] Nicaenos canones 20, Ancyranos 24, Neocaesarienses 14, Gangrenses 20, Antiochenos 25, Laodicenos 59, et Constantinopolitanos 3, qui canones 165 conficiunt. Cum autem in eo codice deessent canones Chalcedonenses 27, eos ex alio Graeco exemplo Dionysius Latinitate donatos adjecit, qui Graecarum synodorum statuta claudebant. Tum vero ex Latinis exemplis subtexuit statuta Sardicensis concilii atque Africani, quae Latine sunt edita. Sardicenses siquidem canones, quos duplici originali exemplo tum Graece, tum Latine editos probavimus part. I, cap. 5, non reddidit ex Graeco, sed ex Latino originali exemplo aeque ac Africanos sumpsit. Vide quae de hoc peliari Sardicensium exemplo annotavimus part. II, c. 1, num. 17. Concludit porro Dionysius epistolam nuncupatoriam hac monitione: Universarum vero definitionum titulos post hanc praefationem strictius ordinantes, ea quae in singulis sparsim sunt promulgata conciliis, sub uno aspectu locavimus, ut ad inquisitionem cujusque rei compendium aliquod attulisse videamur. [Col. 0197B] Indicat titulos canonum exactius lucubratos, et in praemissa tabula descriptos, quos postea suo cujusque canoni iterum praefixit. Hinc ergo primae partis series haec est. Praefationis locum obtinet epistola ad Stephanum. Tum sequitur tabula titulorum. Dein canones apostolorum 50. Postea sub una numerorum serie Nicaeni, Ancyrani, Neocaesarienses, Gangrenses, Antiocheni, Laodiceni et Constantinopolitani. Deinde Chalcedonenses, quos omnes nova versione e Graeco Latine transtulit. His subjecti ex originali Latino Sardicenses 21 ac tandem Africani distincti in numeros 138. Priores scilicet numeri 33 sunt canones concilii Carthaginensis anni 419. In quo cum postea lecta et inserta fuerint decreta praecedentium synodorum Africae sub Aurelio, haec a num. 34 perveniunt usque ad num. 127. Tum sequuntur sex alii canones ejusdem concilii anni 419 a num. 128 usque ad 133. Dein epistola ejusdem synodi ad Bonifacium pontificem, alia Cyrilli Alexandrini ad [Col. 0197C] Africanos, alia Attici CP. ad eosdem cum symbolo Nicaeno, et postremo epistola posterioris synodi Africanae ad Coelestinum: quae omnia inchoant a num. 134 ac desinunt in num. 138. Eam porro continuatam numerorum seriem, quam in Graecis canonibus se expressisse [CLXXVI] testatus est, nulli codices exhibent, et ne illi quidem quos puros Dionysianos inferius memorabimus. Neque eam seriem praeferebat ille codex quo Cresconius usus est. Fuisse tamen initio aliquos codices cum hujusmodi serie, patet ex titulis subjectis epistolae Joannis II ad Caesarium Arelatensem, in quibus ex Dionysio canon Neocaesariensis juxta eam numerorum seriem describitur. Vide quae in hanc rem ex ms. Vat. Palat. 574 annotavimus part. II, c. 10, § 2, n. 12. Cum porro in iisdem titulis Joannis II duo alii canones Antiocheni, non juxta seriem memoratam, sed propriis numeris allegentur, perspicuum fit Dionysianum ejusdem pontificis exemplum duplici numerorum ordine fuisse distinctum, nimirum tum ea continua serie quae ex Graeco a Dionysio [Col. 0197D] recepta fuit, tum peculiari canonum cujusque synodi numero, quem si non a Dionysio, certe a quibusdam librariis olim appositum ex hac ipsa Joannis II epistola suspicatus est P. Coustantius in praefatione ad tom. I Epist. Rom. pont., num. 109, ubi praeterea non improbabiliter conjecit idcirco in codicibus qui ad nos pervenere nuspiam inveniri eam continuam numerorum seriem, quia librarii deinde consecuti, omissis Dionysii numeris, alios retinuere utpote magis vulgares magisque ad distinctionem rerum accommodatos. Ea vero numerorum series, qua in Bibliotheca juris canonici, Voello et Justello curantibus, Dionysii editio prodiit, non ex aliquo puriori Dionysii codice, qualem non fuisse Justellianum ex defectibus ejusdem editionis a puro Dionysiano codice alienis inferius patebit, sed ex ipsa Dionysii epistola, qua eamdem seriem a se custoditam testatur, originem ducit.

4. Haec prima Dionysianae collectionis pars cum [Col. 0198A] omnium plausu, ac praesertim Juliani tituli S. Anastasiae presbyteri fuisset excepta, hic ipsi Dionysio auctor fuit ut apostolicae quoque sedis constituta quae ad ecclesiasticam disciplinam pertinent pari studio colligeret. Citius morem illi gerens, ea (inquit in epistola ad eumdem Julianum) qua valui cura diligentiaque collegi, et in quemdam redigens ordinem, titulis distinxi compositis: ita duntaxat ut singulorum pontificum quotquot a me praecepta reperta sunt, sub una numerorum serie terminarem, omnesque titulos huic praefationi subnecterem, eo modo quo dudum de Graeco sermone Patrum transferens canones ordinaram. In hac parte una numerorum series in singulorum pontificum decretis, non autem in toto corpore a primo pontifice ad ultimum visitur. Chronologicum vero pontificum ordinem, qui in aliis anterioribus collectionibus perturbatus invenitur, Dionysius exacte secutus est. Praemittitur epistola ad Julianum, quae praefationis vicem gerit. Sequitur tabula titulorum.

Tum profertur epistola Siricii ad Himerium Tarraconensem [Col. 0198B] in 15 numeros distincta, quae in vulgatis Conciliorum tom. II est epist. 1.

Subduntur Innocentii epistolae 22, quae dispertiuntur in numeros, 57, nimirum:

I. Ad Decentium Eugubinum, unde priores num. 8. Est tom. III Concil. epist. 1.

II. Ad Victricium Rothomagensem, ex qua sequentes numeri 12. Est epist. 2.

III. Ad Exsuperium Tolosanum aliis numeris 7, a 21 ad 27. Est epist. 3.

IV. Ad Felicem Nucerinum, secta in numeros 5, a 28 ad 32. Est epist. 4.

V. Ad Maximum et Severum episcopos per Brutios sub unico numero 33. Est epist. 5.

VI. Ad Agapitum, Macedonium, et Marianum episcopos Apuliae, unico numero 34. Est epist. 6.

VII. Ad Rufum, Gerontium, et alios Macedones, item unico numero 35. Est epist. 7.

VIII. Ad Florentium Tiburtinensem numero 36. [Col. 0198C] Est epist. 8.

IX. Ad Probum numero 37. Est epist. 9.

X. Ad Aurelium et Augustinum num. 38. Est epist. 10.

XI. Ad Julianum num. 39. Est epist. 13.

XII. Ad Aurelium num. 40. Est epist. 11.

XIII. Ad Bonifacium presbyterum numero 41. Est epist. 14.

[CLXXVII] XIV. Ad Alexandrum Antiochenum num. 42. Est epist. 15.

XV. Ad Maximianum episcopum num. 43. Est epist. 16.

XVI. Item ad Alexandrum Antiochenum num. 44. Est epist. 17.

XVII. Item ad eumdem tribus num. 45, 46, et 47. Est epist. 18.

XVIII. Ad Acacium episcopum Beroeensem num. 48. Est epist. 19.

XIX. Ad Laurentium Seniensem num. 49. Est epist. 20.

[Col. 0198D] XX. Ad Marcianum episcopum Naissitanum, num. 50. Est epist. 21.

XXI. Ad Rufum, Eusebium, et caeteros episcopos Macedones, reliquis septem numeris, a 51 ad 57. Est epist. 22.

Zosimi epistola ad Hesychium Salonitanum in tres numeros distributa. Est in editione Conciliorum hujus pontificis epist. 1.

Bonifacii I papae decreta quatuor numeris comprehensa, quorum 1 est epistola ejusdem ad Honorium augustum, 2 est rescriptum Honorii, 3 epistola ejusdem pontificis ad Patroclum, Remigium aliosque episcopos Gallicanos, 4 alia epistola ad Hilarium Narbonensem. Sunt in Conciliis epistolae 1, 2 et 3, et rescriptum Honorii post epist. 1.

Coelestini tres epistolae distributae in numeros 22.

I. Epistola ad Venerium, Marinum et caeteros Galliarum episcopos, additis praeteritorum sedis apostolicae [Col. 0199A] episcoporum auctoritatibus de gratia Dei et libero voluntatis arbitrio. Dividitur in numeros 13. Est in conciliis epist. 1.

II. Ad episcopos per Viennensem et Narbonensem provincias constitutos, a num. 14 ad 19. Est epist. 2.

III. Ad episcopos per Apuliam et Calabriam reliquis tribus numeris 20 21 et 22. Est epist. 3.

Leonis epistolae septem distinctae in numeros 48.

I. Ad episcopos Campaniae, etc., numeris quinque. Est in nostra editione epist. 4.

II. Ad Italos unico numero 6. Est epist. 7.

III. Ad Siculos a num. 7 ad 13. Est epist. 15.

IV. Ad Januarium Aquileiensem num. 14. Est epist. 18.

V. Ad Rusticum Narbonensem a num. 15 ad 30. Est epist. 167.

VI. Ad Anastasium Thessalonicensem a num. 31 ad 41. Est epist. 14.

VII. Ad Nicetam Aquileiensem a num. 42 ad [Col. 0199B] 48.

Gelasii decreta de constitutis ecclesiasticis in numeros 28. Exstant in collectione hoc tomo edita cap. 58.

Tandem epistola Anastasii II ad Anastasium augustum in numeros octo divisa. Est tom. V Conciliorum epist. 1.

5. Haec purae Dionysianae collectionis integra descriptio est. Nemo autem opponat Christophori Justelli editionem a Gullielmo Voello, et Henrico Justello ejus filio insertam Bibliothecae juris canonici tomo primo, in qua inter recensita secundae partis documenta duo alia praeferuntur: nimirum decretis Zosimi annectitur ejusdem epistola ad presbyteros legatos Ravennae, quae numerum 4 conficit; decretis autem Leonis subditur epistola ejusdem ad Africanos, quae numerum adjicit 49. Has enim duas epistolas codices puri Dionysii ignorant, quales hactenus inventi sunt duo, Regius Parisiensis 3887 et Vaticanus 5845. [Col. 0199C] Caeteri qui easdem epistolas referunt, uti a Justello prodierunt corpori ipsius collectionis insertae, non puri Dionysiani codices sunt, sed Hadrianei, qui haec et alia praeter Dionysium additamenta recepere, uti capite sequenti pluribus explicabimus. Quod si in tabula titulorum praemissa codici Vaticano 5845 earumdem epistolarum tituli referuntur; cum ipsae epistolae desint in corpore collectionis, et solum post ipsum collectionis corpus una cum caeteris additamentis separatim in eodem codice describantur; iidem tituli in ipsam tabulam perperam irrepsisse noscuntur. Enimvero in eadem tabula initio titulorum Leonis habetur: Incipiunt tituli decretorum papae Leonis num. 48, non vero 49, ac propterea titulus 49 ipsi tabulae in fine titulorum Leonis adjectus perspicitur. Adde quod tituli memoratarum epistolarum Zosimi ac Leonis ab aliis titulis Dionysianis maxime abhorrent, uti Quesnellus animadvertit in notis ad epist. 12 ejusdem pontificis tom. II, col. 1338. Adde quod iidem duo tituli in codice Regio non [Col. 0199D] [CLXXVIII] solum in corpore, sed etiam in titulorum tabula non leguntur, uti colligere licet ex P. Coustantio, qui not. c in epist. 14 Zosimi, col. 969: Neque cam, inquit, etiam genuinum Dionysianae collectionis exemplum regium aut in generali titulorum indice memorat, nec in ipso operis corpore exhibet. Accedit tandem hasce duas epistolas nec allegari in collectione Cresconii, nec in Hispanica, in quibus cum omnia Dionysianae collectionis documenta recepta fuerint, hae quoque epistolae fuissent in ipsis descriptae, si eas Cresconius et Hispanicae collectionis auctor in suo cujusque Dionysiano codice nacti fuissent. Hinc porro a Justelliana editione, ut purum referat Dionysii codicem, hae duae epistolae tum in tabula titulorum, tum in corpore canonum praecidendae sunt, ac inter alia ejusdem additamenta rejiciendae. Hic autem addemus delenda quoque esse in epigraphe Antiochenorum canonum verba in encaeniis, quae a [Col. 0200A] puris Dionysii codicibus abesse animadvertimus part. I, cap. 4, § 2, ubi duos codices puri Dionysii quos inspicere licuit laudavimus: Vat. 5845, qui totam Dionysii collectionem continet, et Vat. Palat. 577, qui solos conciliorum canones exhibet. Descriptionem prioris codicis, qui praeter integrum Dionysium qualem hactenus explicavimus, plura additamenta complectitur, dabimus capite tertio, ubi de Dionysianis additionibus erit sermo. De altero autem ms. Vat. Palat. 577 pluribus agemus hoc ipso capite, § 3.



§ 2. De Dionysianae collectionis praestantia. Num Dionysius primus collegerit decretales Romanorum pontificum. Animadversiones in eamdem collectionem. Quantum haec propagata fuerit. De tempore quo condita fuit.

6. Dubitari non potest quin Dionysii collectio caeteris antiquioribus et distinctione canonum a decretis pontificum, et perspicuitate versionis canonum [Col. 0200B] Graecorum, et documentorum ordine, et titulis aptioribus, non modicum praestet, nec non ipsa omnium decretorum sinceritate, quae nihil apocryphum recepit, exceptis canonibus apostolicis, quos tamen Dionysius non sine peculiari admonitione a caeteris genuinis canonibus distinguendos putavit. Neque vero dicendum est cum nonnullis Dionysium primum fuisse qui apostolicae sedis decreta collegerit. Fuit quidem ille primus qui ea tomo separato a canonibus conciliorum sejunxit ordinatimque recensuit; cum in anterioribus collectionibus una cum synodorum decretis, vel inter se confuse permiscerentur, uti cernere est in collectionibus quas antecedenti parte descripsimus. Qui vero hac Dionysiani codicis distinctione utuntur, perinde ac si ante Dionysium soli canones, non vero apostolica constituta auctoritatem obtinerent, nimium falluntur. Etsi enim verum esset (quod non concedimus) vetustiores Dionysio codices qui ad nos non pervenere, solos canones Graecorum conciliorum [Col. 0200C] Latine redditos praetulisse, quid inde? Cum hi privati essent codices, nullus autem publicus, ut alibi ostendimus; cumque inter canones Graecarum synodorum soli Nicaeni cum Sardicensibus olim essent apud Latinos recepti, quemadmodum probavimus part. II, cap. 1, nihil ex his codicibus ad auctoritatem astruendam vel adimendam decretis Romanorum praesulum elici potest. Apostolicis certe constitutionibus satis per sese manebat auctoritas, sive eae essent privatis illis codicibus insertae, sive non essent. Perspicua sunt testimonia Coelestini I in epistola ad episcopos Apuliae et Calabriae, nec non Leonis epist. 4 ad episcopos Campaniae, in quibus non canonum tantum, verum etiam decretalium auctoritas commendatur. Auctor Vitae S. Hilarii Arelatensis cap. 16 accusatum tradit Coelidonium episcopum ac si viduam olim duxisset uxorem, quod apostolicae sedis auctoritas, et canonum prohibent statuta: ubi perspicitur et canones, et apostolicas constitutiones apud Gallicanos viguisse. Confer ea quae animadvertemus [Col. 0200D] not. 11 in caput 2 dissertationis 12. Quesnelli huic tomo inserendae col. 697. Ex epistola ipsa Dionysii decretalium collectioni praemissa manifestum fit eum idcirco a Juliano fuisse excitatum ad colligenda praeter canones, apostolicae sedis decreta, quia non soli [CLXXIX] canones, sed haec etiam decreta ad ecclesiasticam disciplinam regendam pertinebant. Id enim satis indicant haec ejusdem epistolae verba: Sanctitatis vestrae piis excitatus studiis, quibus nihil prorsus eorum quae ad ecclesiasticam disciplinam pertinent omittit inquirere, praeteritorum sedis apostolicae praesulum constituta qua valui cura diligentiaque collegi. Hinc et canones et haec decreta simul in aliis anterioribus collectionibus descripta. Cum vero Dionysius priori parte solos canones dedisset, Juliani suasionibus, ne quid disciplinae ecclesiasticae studiosis deesset, apostolicas quoque epistolas altera parte collegit et edidit.

[Col. 0201A] 7. Etsi vero haec collectio Dionysii caeteras antecellit, non tamen usquequaque perfecta est. Prima pars, quae ad canones conciliorum pertinet, aliquot defectibus laborat. In Nicaenis enim symbolum et catalogus episcoporum desiderantur. Subscriptiones quoque seu nomina episcoporum desunt in canonibus Ancyranis, Neocaesariensibus, Gangrensibus, Antiochenis, et Constantinopolitanis; nec non duae synodicae Gangrensis et Antiocheni concilii: quae omnia ex aliis vetustis collectionibus suppetunt. Id unum Dionysio excusationi esse potest, Graecum codicem quo ille usus est his omnibus caruisse. Canones Africanos sumpsit ex codice qui continebat integra gesta synodi Carthaginensis anni 419. Huic autem cum omnes anteriores synodi sub Aurelio insertae fuerint, plura in eo erant quam quae Dionysius transcripsit. Is enim brevitati consulens, in referendis quibusdam conciliis nonnulla se omisisse testatur, quae Africanorum more in aliqua sive anteriori sive posteriori [Col. 0201B] synodo repetita deprehendit; et in aliis nonnullis compendio uti maluit quam ipsa verba aut gesta describere: et dum ita se gereret, quosdam etiam canones non repetitos inadvertenter transcurrit, quos ex aliis fontibus expiscari opus fuit. Vide quae in hanc rem observavimus part. II cap. 3. Quantum ad decretales epistolas Romanorum pontificum, nonnullis persuasum est Dionysium, qui Romae collectionem lucubravit, eas quas collegit ex apostolicis scriniis eduxisse. Id autem omnino improbabile, immo etiam falsum credimus. Multa in eo desiderantur pontificia constituta celeberrima, quae in aliis vetustioribus collectionibus passim leguntur; dedisset autem praeter haec alia multo plura, si apostolica scrinia consuluisset. Nonne vel in solo Leone plures maximi momenti epistolae ad disciplinam pertinentes ab eo omissae fuerunt, nimirum epist. 1 ad Aquileiensem episcopum, 9 ad Dioscorum, 10 ad Viennenses, 12 ad Africanos, 15 ad Turribium, 19 ad Dorum Beneventanum, 108 ad Theodorum Forojuliensem, [Col. 0201C] 119 ad Maximum Antiochenum, 166 ad Neonem Ravennatem, et 168 ad episcopos Campaniae? Quid quod in epist. 167 ad Rusticum Narbonensem, quam descripsit, ob titulos cuique capiti ab eo praefixos praetermissae fuerunt ipsius Rustici inquisitiones, quae ad probe intelligenda Leonis responsa necessariae sunt? Vide praefationem ad Leonis epistolas num. 13 tom. I col. 517. Lectiones tandem Dionysii non semper meliores esse, in edendis Leonis epistolis et Codice canonum evidenter deprehendimus: unde aliarum collectionum textum identidem praeferendum putavimus. Hinc licet Dionysius in epistola ad Julianum omnem qua valuit in colligendis apostolicis epistolis curam ac diligentiam se adhibuisse significet, aliarum tamen vetustiorum collectionum, quae multa ab eo omissa praeferunt, notitiam ipsi defuisse manifestum est. Idem in praefatione ad versionem epistolae S. Cyrilli ad Nestorium, se primum ejus interpretem qui eam epistolam Latinis dederit, indicat his verbis: Opportunum prorsus hoc tempore [Col. 0201D] existimans, quo tanti doctoris apostolica fides Graecis jamdudum bene comperta, sed IGNORATA LATINIS HACTENUS innotescat (Tom. III Concil., col. 959). Duae autem erant anteriores versiones, una Marii Mercatoris, alia inserta interpretationi antiquae synodi Ephesinae, quas Dionysius ignorasse dicendus est. Videant igitur quam leve sit illud nonnullorum argumentum, quo ex silentio vel praetermissione Dionysii in dubium vocare non dubitant quaedam pontificia documenta, quae aliis ex fontibus in lucem producta, nisi quid gravius aliunde opponatur, satis in tuto sunt.

8. Illae autem praeclarae collectionis Dionysianae dotes, quas paulo ante recensuimus, adeo perstrinxerunt et rapuerunt oculos omnium, ut statim a cunctis [CLXXX] passim exquiri ejus exemplaria, ac ipsa in Urbe mox in usum induci coeperint, praesertim ob versionem Graecorum canonum, quae priscam translationem [Col. 0202A] inconcinnam, prius ibidem cognitam, antiquavit. Hinc paucorum annorum spatio ita passim adhibebatur, ut sub medium saeculum VI Cassiodorius scripserit: Quos (Graecos canones a Dionysio Latinitate donatos) hodie usu celeberrimo Ecclesia Romana complectitur. De solo usu loquitur qui ei collectioni nullam auctoritatem publicam vindicavit, nec eam publicum Romanae Ecclesiae codicem reddidit. Hunc quidem Romanae Ecclesiae usum demonstrant inter caeteros duo ejusdem saeculi pontifices Joannes II atque Vigilius. In titulis canonum quos Joannes II ad Caesarium Arelatensem direxit, duo canones apostolici, unus Neocaesariensis, ac duo Antiocheni ex Dionysii interpretatione, atque cum iisdem Dionysianis titulis descripti fuerunt, uti ex ms. Vat. Palat. 574 probavimus part. II, c. 10, § 2, num. 12. Vigilius papa in damnationis sententia adversus Rusticum et Sebastianum, quae inserta legitur collationi VII concilii quinti, tom. VI Concil. edit. Ven., col. 187 c, recitat canonem 29 synodi Carthaginensis cum eo titulo qui [Col. 0202B] Dionysianae collectionis proprius est. Haec de ea Dionysii parte quae conciliorum canones exhibet. Unum vero quantum ad decretales exemplum nacti sumus laudati Joannis II, qui in memoratis canonum titulis ad Caesarium Arelatensem directis textum retulit epistolae Siricii ad Himerium cum titulo: Ex epistola Siricii papae urbis Romae Himerio episcopo Tarraconensi inter caetera ad locum capitulo 7. Cum divisio epistolarum decretalium in capitula non sit propria originalium, sed collectionum; in collectionibus autem alia atque alia divisio inveniatur; relatus textus a Joanne II ex eadem Dionysiana collectione ex qua caeteri canones, sumptus videtur: in ea enim capitulo quidem septimo descriptus legitur. Hoc autem exemplum Romanorum pontificum singulare. Alii enim pontifices apostolicas constitutiones ex Romanis scriniis allegare solebant, nec praeter Joannem II ex Dionysio eas quisquam retulisse deprehenditur, nisi post saeculum VII, uti mox videbimus. E Romana [Col. 0202C] autem urbe exempla hujus collectionis citius in alias regiones divulgata. Auctor collectionis Hispanicae ex ea omnes apostolicas constitutiones cum iisdem Dionysii titulis recepit. In Africa Cresconius ex solo Dionysio suam collectionem in locos communes distributam digessit. Apud ipsos Graecos cum deesset notitia canonum Africanorum sub Aurelio, ex Dionysio iidem canones Graece redditi sunt ante synodum Trullanam, in qua ex Graeca versione ipsi canones Graeco codici jam inserti laudantur c. 2 (Tom. VII Concil., col. 1346). In Galliis quoque et Britanniis eamdem collectionem vulgatam ante Caroli Magni aetatem probabimus in Observationibus ad dissert. 16 Quesnelli, cap. 1. Adeo vero haec Dionysiana collectio et canonum praesertim Graecorum versio omnibus placuit, ut nonnunquam amanuenses in exscribendis aliis collectionibus alias interpretationes alicubi ad Dionysianam exegerint. In ms. Lucano 88, ubi canones Chalcedonenses describuntur ex versione prisca, canones 6 et 7 ex Dionysiana emendantur; et [Col. 0202D] canonis 16 postremum membrum e Dionysio sumitur. Similiter in ms. Vat. 1342, qui eamdem interpretationem priscam in iisdem canonibus exhibet, canon 18 totus Dionysianus est. Codex Barb. 2888 canones Neocaesarienses et Gangrenses versionis Isidorianae cum Dionysianis lectionibus alicubi praefert: et codex Thuaneus Colbertinus 932 in canonibus Chalcedonensibus translationis priscae aliquot particulas ex Dionysio sumptas recepit canone 10. Similia in aliis codicibus et collectionibus observare licebit. Ex his autem patet qua licentia usi sint quidam librarii ut ne facile tribuendae sint antiquo interpreti quaedam lectiones quae, a plerisque mss. discrepantes, ex quorumdam amanuensium arbitrio originem ducunt. Celebrior tandem haec Dionysii collectio evasit, postquam paucis quibusdam additamentis aucta, ab Hadriano pontifice in Gallicanarum Ecclesiarum usum Carolo Magno tradita fuit. Tunc enim fere [Col. 0203A] ubique passim recepta, Codex canonum vocari coepit.

9. Superest ut nonnulla dicamus de tempore quo Dionysius hanc collectionem digessit. Is in epistola paschali prima ad Petronium scripta anno 525, Antiochenum canonem recitat: In sanctis canonibus sub titulo 79, qui primus est Antiocheni concilii, his verbis invenitur expressum: Omnes, qui [CLXXXI] ausi fuerint, etc. Hic canon sumptus est ex versionis Dionysianae codice. Ex hoc eodem codice capitula de gratia et libero arbitrio Coelestini litteris subjecta allegarunt Petrus diaconus et caeteri monachi Scythae in epistola quam ad episcopos Africanos in Sardinia exsules Romae scripserant an. 520, uti probavimus in Observationibus ad dissert. 3 Quesnelli, tom. II, col. 719. Ante hoc ergo tempus ea collectio edita fuerat. Porro Dionysius, qui Gelasium non vidit, cum Anastasio II pontifice Romam accesserit; sub hoc, ut videtur, Latine reddidit eum libellum apocrisiariorum Alexandrinae Ecclesiae eidem Anastasio offerendum, [Col. 0203B] cui haec notatio in ms. Vat. 4961 collectionis Avellanae subjicitur: Dionysius Exiguus Romae de Graeco converti. Vide part. II, cap. 12, num. 102. Forte etiam idem Dionysius auctor quoque fuit Latinae versionis aliquot aliorum Graecae originis documentorum; quae eidem collectioni inserta, ad Hormisdae pontificatum pertinent. Quesnellus, dissert. 16, num. 13, Dionysii collectionem lucubratam contendit post synodum Agathensem anni 506. Unum tantummodo satis probabiliter astruit, secundam partem collectionis epistolarum Romanorum pontificum compactam non fuisse vivente Anastasio II. Cum enim, inquit, non nisi praeteritorum sedis apostolicae praesulum constituta, ut ipse scribit Dionysius, hoc est eorum qui jam vivere desierant, collegerit, et tamen Anastasii II epistolam referat; consequens est ut non ante 16 diem Novembris anni 498, quo obiit Anastasius, opus istud inchoaverit. Igitur hanc partem secundam digessit vel sub Symmacho, vel sub Hormisda. [Col. 0203C] Quod si Ennodius in Apologia pro concilio Romano anni 501, quae non multo post scripta fuit, dum adversariis opponit Carthaginense concilium, quod apostolicae sedis per Faustinum episcopum, qui tunc ab ea missus interfuit, approbavit auctoritas (Tom. V Concil., col. 483 d, 484); licet more suo liberius verba recitet canonum 129, 130 et 131, Dionysii tamen collectionem prae oculis habuisse credatur: jam certum fieret priorem saltem partem ad canones pertinentem sub Symmacho vulgatam fuisse, et forte etiam sub Anastasio II. Cumque pars altera epistolarum desinat in Anastasio et nihil habeat ex Symmacho, eam sub Symmacho compactam probabilius credimus, cum praesertim Julianus presbyter tituli S. Anastasiae, quo petente hanc partem composuit, subscriptus inveniatur synodo Romanae anni 499, sub eodem pontifice.



§ 3. Descriptio codicis Vat. Palatini 577, qui solam primam partem Dionysianae collectionis, seu potius primum ejus fetum continet. Discrimen ejusdem non exiguum ab ea quam Dionysius secundis curis digessit.
[Col. 0203D]

10. Codex Vat. Palat. 577 maxime insignis et notus quantum ad Gallicana documenta quae ex eodem vel edita vel emendata fuere: at quantum ad primam partem collectionis Dionysianae in eo contentam ignotus. Est formae quadratae, ex quo cum nonnulla exscripsisset Lucas Holstenius, ex ejus schedis quaedam ad P. Labbeum misit P. Possinus: hocque ex iisdem schedis de eo codice testimonium dedit idem Labbeus tom. VIII Conciliorum, col. 269, in margine concilii Germanici anni 742: Hujus concilii et sequentis Liptinensis canones habentur descripti in vetustissimo codice Palatino bibliothecae Vaticanae antiquo charactere Francico exarato, unde nonnulla annotavit Holstenius. Gallicanum quidem codicem demonstrant documenta quae partim initio describuntur [Col. 0204A] ante collectionem Dionysii, partim vero ipsi subjiciuntur. Initio legitur laudatum concilium Germanicum, et dein canones Liptinenses. Tum proferuntur nomina episcoporum qui missi sunt a Romana urbe ad praedicandum in Galliam. Quae autem subduntur nomina, eadem sunt ac illa quae apud Gregorium Turonensem recensentur. Dein sequitur: Nomina episcoporum seu abbatum qui apud villam publicam Attiniacum, etc., uti ex hoc codice edita sunt tom. VIII Concil., col. 861. Est synodus anni 765. Postea habetur: Abrenuntiatio diaboli operumque ejus et superstitionum: quae lingua Theotisca veteri postea descripta ex hoc eodem codice prodiit laudato tomo, col. 278, ubi per errorem numerus codicis notatur 542. Deinde: Ex Clemente [CLXXXII] ad Jacobum praecepta S. Petri, quae hoc tomo inter antiqui juris canonici documenta edidimus. Haec collectioni Dionysianae praemittuntur. In fine autem alio charactere habetur hoc documentum: Sufficerent quidem priscorum Patrum regulae, etc. Est concilium Vernense [Col. 0204B] sub Pippino celebratum anno 755, cui ex nostro codice variantes additae sunt in margine tomi VIII Concil., col. 417. Haec autem omnia documenta cum codicem Gallicanum probant, tum vero ante Caroli Magni aetatem exaratum demonstrant: adeo ut Dionysii collectionem ante Carolum Magnum in Gallias delatam hic quoque codex confirmet.

11. Sola vero prima Dionysianae collectionis pars in eo continetur, quae pag. 11 incipit cum ipsius Dionysii epistola hic omnino inserenda, cum non uno nomine a vulgata discrepet. Primum enim non Stephano, sed Petronio episcopo inscribitur. Dein vero brevior est multo, et non exiguam varietatem in fine exhibet.

Domino venerando mihi patri Petronio episcopo Dionysius Exiquus in Domino salutem.

Quamvis charissimus frater noster Laurentius assidua et familiari cohortatione parvitatem nostram regulas ecclesiasticas de Graeco transferre pepulerit, imperitia, [Col. 0204C] credo, priscae translationis offensus; nihilominus tamen ingestum laborem tuae beatitudinis consideratione suscepi, cui Christus omnipotens Deus, solita populis pietate prospiciens, summi sacerdotii contulit dignitatem. Ut inter plurima virtutis ornamenta quibus Ecclesiam Domini morum sanctitate condecoras, etiam sacratissima jura, pontificalibus per Dei gratiam digesta conventibus, intemerata conservans, perfecto regimine clerum plebemque modereris: nullatenus nostri saeculi more contentus, quo pronius desideramus recta nosse quam facere; sed divino junctus auxilio, quae fieri praecipis, ante perficias, ut efficacissimo fidelibus prosis exemplo. Magna est siquidem jubentis auctoritas, eadem primitus jussa complentis, quatenus inconvulsa ecclesiastici ordinis disciplina servata, ad capessendam perennem beatitudinem et praeviis cuncti illustrentur officiis, et spiritualibus populi locupletentur augmentis. Incolumem beatitudinem vestram et orantem pro nobis gratia divina custodiat. Explicit prologus.

Desunt hac in epistola illa omnia quibus Dionysius [Col. 0204D] suae collectionis methodum et documentorum seriem describit. Haec eadem brevior epistola cum iisdem lectionibus et clausula legitur etiam in alio vetusto ms. codice Vat. Palat. 574, qui pariter Gallicanus est. Solum in hoc omittitur inscriptio Dionysii ad Petronium, ejusque loco habetur titulus a librario praefixus: Praefatio Dionysii Exigui ad Stephanum.

12. Alia porro in ipsa canonum collectione tum quantum ad numerum, tum quantum ad ordinem canonum a caeteris puris Dionysii codicibus discrepant. Tabula capitulorum duplex distinguitur. Prima exhibet capitula canonum apostolorum, cui ipsi canones subjiciuntur. Altera est generalis caeterorum conciliorum; sed non exiguum in aliquot titulis verborum discrimen ab aliorum codicum textu. Sequuntur canones Nicaeni, Ancyrani et Neocaesarienses, quibus postremis haec notatio apponitur: Et hi canones post [Col. 0205A] eos quidem probantur esse qui apud Ancyram (perperam additur et Caesaream) constituti sunt; sed Nicaenis regulis anteriores existunt. Tum Gangrenses cum hac notatione: Hae Gangrenses regulae post Nicaenam synodum probantur expositae. Dein Antiocheni, Laodiceni et Constantinopolitani. His non subduntur canones Chalcedonenses, ut in aliis mss. Dionysii; sed Sardicenses, qui sunt 20, non 21: omittitur enim canon quartus incipiens Gaudentius, et pars praecedentis, qui desinit in verbis sancti Petri memoriam honoremus. Hinc quintus canon aliorum codicum in hoc ms. quartus efficitur, et similiter caeteri uno numero deficiunt. Hic vero quarti canonis defectus et mutilatio tertii ex aliquo librariorum saltu fortassis originem ducunt. Hi autem omnes canones lectiones praeferunt quae in puris Dionysianis codicibus deprehenduntur, nec illa additamenta recipiunt quae in Hadrianeis mss. accessere. Sequuntur acta concilii Carthaginensis anni 419, canonibus praemissa, uti in aliis mss. Dionysii et in vulgatis leguntur [Col. 0205B] usque ad illa de hoc in sequenti tractabimus. Dein subditur: Daniel notarius Nicaeni concilii professionem fidei, [CLXXXIII] vel ejus statuta recitavit in concilio Africano: quae nos cum rescriptis episcoporum Alexandrini et Constantinopolitani conscripsimus. Omissis autem caeteris quae sunt in vulgato, sequuntur tantum priores ejusdem concilii canones 33; qui etsi in praemissa tabula sint pariter 33, in corpore tamen ob diversam divisionem sunt 35, ac desinunt in verbis, nec presbytero rem tituli sui usurpare. Omittuntur porro omnia quae ex aliis synodis lecta fuerunt in eodem concilio, nec non canones secundae actionis, id est, omnia post canonem 33 vulgatum usque ad canonem 133. Sequitur autem: Aurelius episcopus dixit: Juxta statuta totius concilii, etc., cum subscriptionibus Patrum, ut in vulgato post canonem 133. Dein epistola ipsius concilii ad Bonifacium. Postea epistolae Cyrilli et Attici ad Africanos. Tum subditur professio fidei Nicaenae cum canonibus [Col. 0205C] item Nicaenis, quibus hic titulus praeponitur: Incipiunt constituta Patrum in magna et sancta synodo apud Nicaeam civitatem Bithyniae, quae de Graeco translata sunt a Philone Evares ad Constantinopolitanos: lege Evaristo Constantinopolitano, vel, ut alii malunt, et Evaristo Constantinopolitanis. Cum in mss. et vulgatis Dionysii solum symbolum ex hac versione proferatur, loco hujus tituli et canonum, qui omittuntur, quaedam notatio substituitur qua ipsa omissio indicatur. Nicaenos canones excipit epistola Africanorum ad Coelestinum papam. Tandem concluditur cum canonibus Chalcedonensibus, quos Dionysius Latine reddidit; finisque indicatur his verbis: Deo gratias, fiat, fiat.

13. Hoc tantum hujus partis discrimen a puris Dionysii codicibus, et a vulgatis hunc primum ejusdem fetum fuisse dubitare non sinit. Ordo quo ille canones sui Graeci codicis primum Latine redditos dedit, dein Sardicenses et Africanos ex originali Latino, ac tandem versionem Chalcedonensium, chronologicam [Col. 0205D] seriem Dionysium sibi initio proposuisse indicare videtur. Secundis autem curis Chalcedonenses canones caeteris Graecis synodis subnectendos credidit. In canonibus vero Africanis praeter gesta primae actionis concilii Carthaginensis anni 419, solos initio exhibuit canones 33, nulla mentione facta caeterarum synodorum quae in eodem concilio recitatae et insertae fuerant. Cumque describendam constituisset integram versionem symboli et canonum Nicaenorum quam Philo et Evaristus lucubraverant, hinc in notatione triginta tribus canonibus praemissa, post verba Daniel notarius Nicaeni concilii professionem fidei, vel ejus statuta recitavit in concilio Africano, haec adjecit: Quae nos cum rescriptis episcoporum Alexandrini et Constantinopolitani conscripsimus. Haec additio praetermissa fuit curis secundis, quibus mutato consilio canones ejusdem versionis praeterivit. Hac autem in re illud suspicamur, Dionysio primum [Col. 0206A] ob oculos fuisse codicem ejusdem synodi Africanae, in quo sola gesta primae actionis cum canonibus 33 et sola rescripta episcoporum cum integra versione Philonis et Evaristi continerentur. Simili quidem codice usi videntur alii collectores, qui ea gesta et canones eosdem 33, alia divisione dissectos in canones 40, nec non episcoporum rescripta exhibuerunt. Confer admonitionem in documenta infra col. 629, n. 1. Dum vero Dionysius secundis curis suam collectionem adornavit, alium codicem nactus videtur, in quo integrum illud concilium anni 419 comprehendebatur: cumque recitatos et insertos in eo aliarum Africae synodorum canones exscribendos duxerit, versionem laudatam canonum Nicaenorum suppressit, aliasque notationes substituit quae primo fetui non congruebant. Hinc in epistola ad Stephanum ea adjecit quae secundis curis conveniunt. Illa vero brevior primi fetus epistola Petronio inscripta indicare potest eum Petronium episcopum cui Dionysius unam ex Paschalibus dedit anno 525. [Col. 0206B] Cum autem eadem brevior epistola in alio cod. Vat. Palat. 574 Stephano data dicatur, de errore aliquo librarii in Petronii nomine suspicandum videtur.



[CLXXXIV] CAPUT II. De collectione quam Hadrianus papa I Carolo Magno tradidit.

1. Hadriana vocari solet collectio quam Hadrianus I pontifex Carolo Magno Francorum regi Romae tradidit. Cum is Hadriano I pontifice ter in Urbem venerit, nimirum, ut notavit Sirmondus, anno 774, cum Papiam obsideret; iterum anno 781, cum ejus filii Pippinus Longobardiae, et Ludovicus Aquitaniae reges ab eodem pontifice inuncti fuerunt; ac tandem anno 787, cum inde Capuam quoque ac Beneventum adversus Grimoaldum ducem profectus est: hunc codicem ad primam profectionem potius pertinere jure conjecit P. Constantius ex his epistolae codici [Col. 0206C] praefixae verbis, quibus Carolum Hadrianus alloquitur: Illaesus cum tuis victor manebis, nempe per ipsos (Petrum et Paulum) qui aditum petunt urbis Papiae te ingredi victorem, nefa perfidi Regis calcabis Desiderii colla. Haec autem collectio Dionysianam cum aliquot additamentis complectitur, ita ut ob haec additamenta a Dionysiana discrepet. Neque vero Hadrianus I hujus collectionis auctor credatur, ac si ipse ea additamenta Dionysianae collectioni inseruerit. Zacharias enim pontifex in epistola ad Pippinum et episcopos atque abbates regni Francorum scripta anno 745, canones aliquot recitat ex concilio Africano, alios vero ex concilio Carthaginensi: quae Africanorum canonum distinctio et inscriptio Hadrianae collectionis, ut videbimus, propria est. Etsi priores canones 33 a posterioribus numeris centum distinguat Cresconius ex aliquo codice Dionysiano, in quem ea numerorum distinctio induci coeperat, omnes tamen Carthaginensi concilio inscriptos praefert; adeo ut concilio Africano posteriores centum canones [Col. 0206D] ascribere solius Hadrianae collectionis sit proprium, quam proinde sub Zacharia pontifice inductam manifeste cognoscimus. Additamenta porro documentorum quae in hac collectione suo loco Dionysianis inserta leguntur, jamdiu ante Hadrianum et Zachariam Dionysianae collectioni duplici tempore fuisse subjecta liquet ex ms. Vat. 5845, de quo dicemus paulo post. Quandonam vero haec additamenta, quorum recentiora ad Gregorium II pertinent, juxta chronologicum ordinem suo loco inserta fuerint, inopia documentorum ignoratur.

2. Cum Hadrianae collectionis a Dionysiana discrimen ex additamentis potissimum pendeat, de his singillatim et distincte agendum. Sola documentorum additamenta alii animadverterunt quae ad secundam collectionis partem, seu ad Romanorum pontificum epistolas, spectant. Verum alias additiones non leves etiam in prima parte canonum deprehendimus, de [Col. 0207A] quibus imprimis dicendum est. In Nicaeno concilio additum fuit symbolum cum notatione temporis, nec non catalogus episcoporum peculiaris versionis, de qua diximus part. I, c. 3, § I. Ancyrani et Neocaesarienses canones nomina episcoporum exhibent. In Gangrensibus legitur synodica epistola ad Armenos ex interpretatione, uti vocant, Isidoriana cum nominibus episcoporum. Antiocheni receperunt in titulo additionem vocum in encaeniis; ac in puris hujus collectionis exemplaribus sola episcoporum nomina addita praeferunt ratione peculiari, de qua confer part. I, c. 4, § 2. Synodica autem ejusdem concilii in Wendelstini et Pithoei editionibus descripta ex Isidoriana interpretatione accessit. In Constantinopolitanis adjecti sunt symbolum et episcoporum catalogus: in Chalcedonensibus definitio fidei cum catalogo episcoporum, quem eumdem esse animadvertimus qui ex vetustissimo Maffeiano codice a Sirmondo exscriptus, et a Labbeo editus fuit tom. IV Concil. Ven. edit., col. 1710 et seqq. Sardicenses clausulam habent a [Col. 0207B] Dionysiana collectione diversam: Omnis synodus dixit: Universa quae constituta sunt catholica Ecclesia in universo orbe diffusa custodiet: catalogumque episcoporum praeterea recipiunt qui ex antiquiore Italica collectione Barb. 2888 vel alia simili transcriptus fuit. Canones Africani apud Dionysium continua numerorum serie distributi in numeros 138, hoc uno titulo inscribuntur: Synodus apud Carthaginem Africanorum, quae constituit canones 138. In Hadriana vero collectione duplicem seriem [CLXXXV] proferunt cum duplici inscriptione. Priores enim canones 33 hanc epigraphen exhibent: Incipiunt canones Carthaginensis concilii, et concluduntur hac clausula: Expliciunt canones concilii Carthaginensis. Dein alii canones 105 nova numerorum serie describuntur cum hac inscriptione: Incipiunt canones conciliorum diversorum Africanae provinciae numero 105, eisdemque haec clausula apponitur: Explicit Africani concilii. Aliud hujus partis discrimen addemus, quod [Col. 0207C] loco praefationis Dionysii ad Stephanum Salonitanum in primaevo exemplo Hadriani substituta fuit alia ipsius pontificis praefatio ad Carolum Magnum versibus digesta, quorum primae litterae hanc inscriptionem referunt: Domino Eccl. filio Carulo Hadrianus papa. Haec praefatio nobis conservata fuit (Tom. VIII Conc., col. 583) a vetustissimo ms. exemplo Sangermanensi, quod ipso Carolo imperante scriptum fuit anno 805, e caeteris vero quos vidimus ejusdem collectionis codicibus excidit. Quod si in quibusdam ejusmodi mss. libris Dionysii epistola ad Stephanum exhibetur, hos ab illis vetustioribus exemplaribus exscriptos, quae hanc collectionem ante Hadrianum, uti conjecimus, digestam continebant, suspicari licet: neque enim veri Hadrianei codices eam epistolam Dionysii, sed aliam Hadriani praefationem recipiebant.

3. Additiones partis secundae, quae apostolicae sedis constituta continet, antequam eidem collectioni insererentur, [Col. 0207D] appendicis loco subjectae erant purae collectioni Dionysii. Id didicimus ex antiquissimo codice Vat. 5845, qui purum Dionysium continet. Post descriptam enim Dionysii collectionem eodem charactere appendix subjicitur in qua, chronologico ordine neglecto, prius referuntur tria concilia sub Symmacho, unum anni 501, alterum anni 502, ac tertio loco illud anni 499. Dein tituli sex decretorum Hilari papae, duo Simplicii, et unus Felicis: ac post titulos ipsa istorum decreta recitantur. Tum describitur Leonis epistola ad episcopos Mauros cum titulo: In causa Lupicini episcopi. Leo universis episcopis per Caesariensem Mauritaniam constitutis. Ipsa autem epistola caret tribus capitibus 6, 7 et 8, quae in integra ejusdem epistolae editione exhibuimus: de qua forma vide quae latius disseruimus in admonitione ad epist. 12, tom. I, col. 645, n. 3. Postea subjicitur epistola Zosimi ad presbyteros Ravennae directa. Zosimi commonitorium presbyteris et diaconibus qui Ravennae sunt. Ex relatione, [Col. 0208A] etc. Hae duae epistolae inter additamenta Dionysiana recensendae, in Bibliotheca juris canonici perperam insertae fuerunt collectioni Dionysii. Tandem post haec omnia in eodem codice quasi nova appendix subditur cum tabula capitum 79, ac totidem documenta post tabulam describuntur, quorum quinque priora in rem nostram haec sunt.

I. Justinus augustus Hormisdae. Quo fuimus semper, etc. Exstat haec epistola tom. V, col. 672.

II. Exemplar precum a clericis et monachis Antiochenis, Hierosolymitanis, etc., ad Justinum. Haurite aquam cum laetitia, etc. Ibid., col. 473.

III. Hormisda Justino. Inter ea quae ad unitatem, etc. Ibid., col. 682.

IV. Hormisda presbyteris, diaconibus, et archimandritis secundae Syriae. Lectis litteris, etc.; quae epistola, ibidem maxima sui parte truncata, vix initium retinet, ac desinit in verbis tom. V Concil., col. 1114 a, laboresque considerans propheta.

V. Incipit constituta papae Gregorii Junioris. In nomine [Col. 0208B] Domini, etc. Est concilium anni 721, tom. VIII Conc., col. 185.

Priora illa documenta, quae praecedunt tabulam capitulorum 79; paulo post Symmachi mortem Dionysiano codici adjecta, posteriora vero, seu quinque ista capita Gregorii II aevo aut paulo post accessisse conjecimus in memorata admonitione ad epist. 12 S. Leonis, num. 11. Haec autem omnia, nimirum tum illa priora, tum haec quinque documenta, nec plura nec pauciora Hadrianae collectioni suo loco in chronologicam seriem inserta leguntur. Adeo vero ex aliquo codice simili praedicto Vaticano 5845 sumpta et inserta fuere, ut non solum eosdem titulos, lectiones easdem laudati codicis in Hadrianis exemplaribus exhibeant, verum etiam epistola Leonis ad Mauros indicatis tribus capitibus careat, et epistola Hormisdae ad secundae Syriae presbyteros, diaconos et archimandritas, similiter detruncata, solum initium retineat. Cur [CLXXXVI] porro alia quoque capita quae [Col. 0208C] in eo ms. Vaticano post illa quinque describuntur, Hadrianae collectioni adjecta non fuerint, nulla alia ratio probabilis nobis videtur, nisi quia eadem Dionysianae collectionis appendici postea accessere. Ea autem documenta Hadrianae collectioni hoc ordine inseruntur. Epistolae Zosimi ad Hesychium subditur alia ad presbyteros Ravennae num 4. In fine autem epistolarum Leonis num. 49 refertur hujus epistola ad Mauros. Dein adduntur sex decreta Hilari papae, nimirum concilium ejusdem anni 465 cum duabus epistolis ipsius pontificis in eo lectis; duo decreta Simplicii, seu duae ejusdem epistolae, altera ad Joannem Ravennatem, altera ad Florentium, Equitium, et Severum; unum Felicis, seu concilium ejusdem anni 487. Tum concilium sub Symmacho anni 499, aliud anni 501, ac aliud anni 502. Tandem quinque alia documenta, quae superius indicavimus, quatuor sub Hormisda, et unum sub Gregorio Juniore.

4. Quo ex tempore haec collectio ab Hadriano papa [Col. 0208D] Carolo Magno tradita fuit, apostolicam quamdam auctoritatem obtinuit, et Codex canonum passim appellari coepit. Hinc inductas subinde supposititias Isidori epistolas, rejiciendas duxerunt nonnulli, quia in Codice canonum non habentur ascriptae, ut palam fit ex epistola 42 Nicolai I, num. 5. Hoc autem nomine Codicis canonum intelligi Hadrianam collectionem patet ex Hincmaro Remensi, qui Isidorianas merces repudians, affirmat eis solis canonibus utendum quos apostolica sedes . . . . et omnis catholica Ecclesia CANONES appellant, quique in nostris, inquit, codicibus, quos ab apostolica sede majores nostri acceperunt sequendos, continentur. Ex quibus palam est, ut notavit P. Coustantius (Praefat. t. I Epist. R. P., num. 131), eum quem Hadrianum codicem vocamus, ab Hincmaro Gallicanisque antistitibus Codicem canonum nuncupatum fuisse, idque ex usu et consuetudine sermonis apud Romanos et Gallos recepti.

5. Frequentes sunt hujus collectionis mss. codices [Col. 0209A] qui Dionysiani vulgo creduntur. Multos Romae inspeximus, inter quos antiquiores et memoratu digni sunt Vat. 4969, Vat. Palat. 578, Vat. Reginae 1021 et 1043, Vallicellani duo A, 5 et 18. In his codex Vat. Reginae 1021 initio peculiarem indicem, seu potius breviarium ineditum praefert eorum quae in eadem collectione continentur. Exstitisse autem nonnullos codices, qui Hadrianam collectionem duobus aliis additamentis auctiorem exhiberent, liquet ex Codice canonum, quem Leo IV in epistola ad Britannos describit et approbat his verbis a Gratiano recitatis dist. 20, c. 1: De libellis et commentariis aliorum non convenit aliquem judicare, et sanctorum conciliorum canones relinquere, vel decretalium regulas, id est, quae habentur apud nos simul cum canonibus. Quibus autem in omnibus ecclesiasticis utimur judiciis, sunt canones apostolorum, Nicaenorum, Ancyranorum, Neocaesariensium, Gangrensium, Antiochensium, Laodicensium, Constantinopolitanorum, Ephesinorum, Chalcedonensium, [Col. 0209B] Sardicensium, Africanensium, Carthaginensium; et cum illis regulae praesulum Romanorum Silvestri, Siricii, Innocentii, Zosimi, Coelestini, Leonis, Gelasii, Hilari, Symmachi, Hormisdae, Simplicii, et Gregorii Junioris. Isti omnino sunt et per quos judicant episcopi, et per quos episcopi simul judicantur et clerici. Ex hac descriptione manifestum fit hujus pontificis aetate Romano codici qui Hadrianam collectionem praeferebat, duo additamenta jam accessisse. Unum in conciliis, nimirum canones Ephesinos, quo nomine duae Cyrilli epistolae ad Nestorium cum duodecim anathematismis significantur; hucque traductae fuerunt ex collectione Hispanica, in qua similiter Ephesini concilii titulo inscriptae, eamdem versionem praeferunt. Alterum additamentum in decretalibus, videlicet. Silvestri concilium apocryphum, quod ex antiquioribus collectionibus in Hadrianam irrepsisse discimus etiam ex Annotatione de decretalibus apostolicorum, quae legitur [Col. 0209C] in ms. Vat. 3833, praemissa collectioni cardinalis Deusdedit, et in duobus codicibus vetustioris collectionis Sorbonico-Mutinensis, ex qua illam Annotationem edidit Franciscus Salmon in Gallico opere inscripto Traité de l'Etude des conciles, pag. 258 editionis Lipsiensis anni 1726. Haec enim Annotatio Hadrianae collectionis seriem proferens, quae cum Leonis IV codice omnino concinit, ante Siricii decreta concilium S. Silvestri commemorat.

[CLXXXVII] 6. Nunc exemplum Vat. 1337 praetermittendum non est, eo quod licet Hadrianum sit, quaedam tamen peculiaria in prima canonum parte contineat. Hic praecipue codex Romanis correctoribus usui fuit in editione Gratiani, qui eum Codicem canonum nominant. Id elicitur ex notatione c in cap. 8 dist. 19, ubi quoddam caput epistolae Anastasii II ad Anastasium augustum haberi testantur in Codice canonum, fol. 156; hoc autem folio memorati Vaticani manuscripti eadem sane Anastasii epistola describitur. [Col. 0209D] In hoc autem codice omittuntur canones apostolici: quatuor vero generalium conciliorum canones praemittuntur caeteris hoc ordine, Nicaeni, Constantinopolitani, Ephesini, et Chalcedonenses. Nicaeno symbolo subjicitur sine ullo titulo: Post concilium Nicaenum in urbe Roma concilium congregatum est, etc., ut in collectione hoc tomo edenda cap. 55, in quod vide not. 1 col. 396, et not. 11 col. 400. Ephesini concilii nomine proferuntur duae Cyrilli epistolae ad Nestorium, ut in Leonis IV codice numero praecedenti observavimus. Post canones Chalcedonenses sequuntur Ancyrani, Neocaesarienses, Gangrenses, Antiocheni, Laodiceni, Carthaginenses 33, Sardicenses, et reliqui Africani 105. In secunda parte, quae pontificum constituta complectitur, nihil [Col. 0210A] hic codex discrepat a puris Hadrianis. Post hanc vero partem describitur brevis annotatio de sex synodis generalibus, et alia pauca subnectuntur. Tandem recentiori charactere, sed vetusto saeculi circiter XI, duae annotationes leguntur, quae ad canones Latinos, Sardicenses et Africanos primae parti insertos pertinent. Aliquid simile occurrit quidem in Epitome, uti appellant, Hadrianea, impressa tom. VIII Conciliorum, col. 574; sed cum in nostro codice eae annotationes uberiores sint, hic appendendae videntur. Prima de canonibus concilii Carthaginensis anni 419.

Sunt etiam regulae ecclesiasticae, quae in Africanis regionibus frequentissimo synodali concilio conscriptae sunt, quae quoniam multipliciter et diversis modis (id est aliter apud Dionysium et in mss. Hadrianis, aliter in collectione Hispanica et Isidoriana, ac in aliis codicibus) inveniuntur; si ad manus cujuscunque catholicorum venerint, salva et incolumi fide [Col. 0210B] catholica, quae apud Nicaeam Bithyniae a 318 Patribus exposita est, et postea iterum in urbe Roma de Spiritu sancto ab episcopis catholicis salubriter adjectum est; si quid in his rationabiliter reperit, quod tamen a sancta atque catholica Ecclesia Romana non discrepet, sequi debet.

Secunda annotatio de canonibus Sardicensibus his verbis exprimitur:

Praeterea sunt aliae 40 regulae, quae per Osium episcopum Cordubensem currunt, quae titulantur tanquam 20 episcoporum apud Sardicam, quae tamen non apud Graecos, sed apud Latinos magis inveniuntur. (Hujus annotationis auctor Graecarum collectionum ignarus, quae Sardicenses canones continebant, haec idicirco scripsit, quia in solis Latinis collectionibus versatus, ac praesertim in Dionysiana, cum ex Dionysii epistola ad Stephanum didicisset, Sardicenses canones ab eo adjectos fuisse ex originali Latino, eos apud Graecos [Col. 0210C] defuisse perperam credidit.) Sed quoniam Osii praefati mentio facta est, necessarie omnibus catholicis intimandum est hunc eumdem apud Nicaeam Bithyniae inter sanctissimos 318 Patres fuisse honorabilem, atque ab apostolica sede cum Vincentio et Victore presbyteris destinatum: quique in Hispaniis usque ad tempus Constantii principis in corpore mansit. Nam memoratus Constantius (sicut vir eruditissimus Sulpicius Severus in Chronicis suis refert, quique diligenti cura complectens, nostrae memoriae dereliquit) apud Ariminum Italiae numerosam utriusque orbis synodum episcopalem collegit, et adversus fidem catholicam, vel 318 Patrum definitionem Arii cupiens venena revolvere, Ecclesiam Dei tyrannica usurpatione turbavit. Denique coacti vel metu principis, vel Tauri praesentia, cui exsecutio taliter fuerat delegata, ut si major pars concilii in Arianorum perfidiam consentiret, ipse consulatus insignia mereretur, pene omnes qui ibidem fuerunt episcopi subscripserunt. Sed postea iterum, divino [Col. 0210D] inspirante praesidio, quamplurimi agentes poenitentiam, datis quoque libellis, ad sanctam Ecclesiam catholicam, de qua plus necessitate quam voluntate discesserant, redierunt. Unde et in aeternum ab omnibus catholicis Ariminensi concilio recte dicitur [CLXXXVIII] anathema: quod si quis dicere neglexerit, catholicus non est. Hunc ergo Osium, sicut [(a) 1Kb] praedictus Sulpicius refert, in longa synodi disceptatione, quoniam, ut supra memoratum est, adhuc Constantii temporibus erat in corpore, placuit missa episcopali legatione debere perquiri utrum in sancta et venerabili Nicaena congregatione, in qua praesens fuerat, omousion, sicut nos catholici recte confitemur, id est unius cum Patre substantiae Filium, an certe, sicut Ariani contendunt, omoeusion, quod est similis cum Patre substantiae Filium, quod [Col. 0211A] omousion 318 Patres nostri confiteri decrevissent. Qui sive per longam aetatem desipiens, sive certe per assentationem principis hujusmodi responsum dedisse perhibetur: utramque partem recte intendere, sive omousion, sive omoeusion. Cujus sententia quoniam stulte prolata est, ab omnibus catholicis, etiam ab Arianis, uno ore irrisa, atque refutata est. Denique in civitate Corduba, in qua episcopatum tenuit, post hanc consultationem sive responsum nomen ejus inter catholicos episcopos antecessores vel decessores ejus minime recitatur.

Sunt hae regulae, quae per supradictum Osium et 20 episcopos currunt, salva et incolumi fide catholica, quae apud eamdem Nicaeam Bithyniae a 318 Patribus exposita est, et post iterum in urbe Roma, etc., ut in prima annotatione. Subduntur autem viginti canones Sardicenses abbreviati, et rursum iidem fuse descripti.

7. Hadrianae collectionis editionem primus dedit Joannes Wendelstinus Moguntiae an. 1525, cum hac [Col. 0211B] inscriptione: Canones apostolorum, veterum conciliorum constitutiones, decreta pontificum antiquiora; de primatu Romanae Ecclesiae ex tribus vetustissimis exemplaribus transcripta. Duo ex iisdem codicibus omnino aequales puri erant Hadrianei; ex tertio autem tria Wendelstinus adjecit, quae Hadrianea non sunt: 1o duas memoratas S. Cyrilli epistolas ad Nestorium nomine concilii Ephesini; 2o annotationem peculiarem Sardicensibus canonibus praemissam, quam antea ex ms. Vat. 1337 exhibuimus; 3o tractatum de primatu Romanae Ecclesiae, qui recusus est tom. I Conciliorum, col. 65. Alteram editionem curavit Franciscus Pithoeus Parisiis anno 1609, cui hunc titulum praefixit: Codex canonum vetus Ecclesiae Romanae. Est repetitio primae editionis Moguntinae cum tribus aliis additamentis, nimirum Breviationis Ferrandi, Breviarii Cresconiani, et epistolae Dionysii ad Stephanum. Tertia editio, multo praestantior, novis ejusdem Pithoei curis adornata, post ipsius mortem [Col. 0211C] producta fuit hoc titulo: Codex canonum vetus Ecclesiae Romanae a Francisco Pithoeo ad veteres mss. codices restitutus et notis illustratus. Parisiis an 1687, in-fol. Praeter additamenta autem anterioris editionis alia opuscula hujus appendicem augent.

8. Hoc caput concludemus brevi animadversione in illam epitomem canonum, quae edita Ingolstadii tom. VI antiquarum Lectionum, et dein in conciliorum editiones traducta fuit, atque Hadriano attributa. Scite nimirum notavit Sirmondus (Tom. II Concil. Gall., pag. 117): Atqui Carolo constat oblatam fuisse non epitomem, sed integram collectionem tum canonum ex quibus epitome illa deinceps conflata est, tum decretorum etiam pontificum a Siricio ad Gregorium Juniorem.



CAPUT III. De collectione Additionum Dionysii.

1. Additiones Dionysii appellamus documenta quae Dionysianae collectioni accesserunt. Duo ejusmodi [Col. 0211D] additionum genera in ms. puri Dionysii Vat. 5845 probe distinguuntur. Primo enim post epistolam Anastasii II, in qua Dionysiana collectio desinit, veluti appendix proferuntur tres synodi sub [CLXXXIX] Symmacho, decreta Hilari papae sex, Simplicii duo, et unum Felicis, epistola Leonis ad Mauros, et alia Zosimi ad presbyteros Ravennae. Tum vero sequitur tabula capitulorum 79, quibus totidem documenta subnectuntur. Quinque priora ex his documentis antecedenti capite indicavimus: haec enim una cum illis Anastasii II epistolae subjectis in Hadrianam collectionem transierunt, ut ibidem fusius ostendimus. Nunc de caeteris documentis 74 dicendum, quae cum non legantur in collectione Hadriani, Additionum Dionysianarum nomine distinguenda credidimus.

2. Hae Additiones praeter puri Dionysii codicem Vaticanum 5845, ex quo eas Dionysianas appellavimus, [Col. 0212A] a nobis inventae sunt etiam subnexae ipsi collectioni Hadrianae in tribus codicibus, nimirum in Vallicellano A 5, in Vat. 1353, qui ex antiquiori Bergomate exscriptus anno 1441 Petro Barbo cardinali, postea Paulo II pontifici oblatus fuit; ac tandem in uno perantiquo Vercellensis capituli, quem Attoni episcopo sub medium saeculum X usui fuisse deprehendimus. Hi omnes Italici codices hanc Additionum collectionem Italicam astruunt. Hinc Italicum fuisse credimus etiam codicem puri Dionysii Vat. 5845. Hic codex Longobardicus vetustissimus ab Holstenio vocatur apud Labbeum tom. V Concil., col. 792 A, cum eo charactere scriptus sit qui Longobardicus appellari solet. Initio mutilus partem Breviarii Cresconiani Dionysio praemittit incipientem a cap. 245. Postea iterum quaedam folia desunt, et ipsa tabula titulorum primae partis Dionysianae a tit. 16 Nicaenorum initium sumit. Ob hunc autem foliorum defectum una cum titulis 15 deest etiam epistola Dionysii ad Stephanum, quam ita primae parti fuisse [Col. 0212B] praefixam credimus, uti parti secundae praemittitur ejusdem epistola ad Julianum. Canones conciliorum non eam continuam numerorum seriem praeferunt quam Dionysius ex Graeco codice sese recepisse testatur, sed solos numeros cujusque concilii proprios exhibent. In Africanis tantum series numerorum 138 custoditur, non vero ea divisio quam Hadriani codices induxerunt. Praeter Additiones Dionysianas, quae aliis mss. sunt communes, tria in fine adduntur, quorum unum Caroli Magni tempore codicis ipsius aetatem indicare videtur. Serius hic codex in bibliothecam Vaticanam pervenit; nam haec notatio in infima ora primae paginae legitur: Sanctissimo domino nostro Paulo V. D. Constantinus abbas Cajetanus D. D. An. Domini 1649 mense Octobri.

3. Plura dicenda de codice Vallicellano A 5, cui alii duo Vercellensis et Vat. 1353 sunt plane similes. Hunc codicem membranaceum folii maximi duabus columnis distinctum, saeculo IX, Nicolao I superstite, [Col. 0212C] scriptum indicat catalogus Romanorum pontificum, qui ad ejus usque pontificatum perductus, ipsius nomen primigenio charactere exaratum exhibet; anni vero, menses, ac dies pontificatus ejusdem posteriori manu additi atque notati perspiciuntur. Ipsum catalogum amicus noster v. c. comes Joseph Garampius inseruit eruditae dissertationi de Nummo argenteo Benedicti III, pag. 161. Idem catalogus descriptus quoque legitur in ms. Vat. 1353, unde illum edidere Emmanuel Schelestratius in Antiquit. Eccles. illustr. tom. I, pag. 626, et Franciscus Blanchinius in prolegomenis ad tomum II Anastasii, opusculo 6, pag. 18, qui tamen praeter Nicolaum I desinit in Hadriano II et Joanne VIII. Hi vero duo posteriores pontifices in exemplo Bergomate, ex quo idem Vaticanus codex transcriptus fuit, addititii noscuntur: annorum enim, mensium ac dierum notis carent, qui in ipso Nicolao I signantur. Vallicellanus liber praemissum habet indicem eminentissimi Baronii manu exaratum, qui hanc collectionem ipsi usui fuisse demonstrat. Antiquus [Col. 0212D] character incipit a tabula capitum 141 quae cum sit initio detruncata, inchoat a num. 34. Sequitur charactere majusculo antiquo et rubro inscriptio Breviarii Cresconiani, tum duodecim sacrae imagines librum manu tenentes, dein praefatio Cresconii ad Liberinum de Concordia canonum, quam excipiunt Breviarii Cresconiani capitula 300. Hoc autem loco animadvertendum est istum codicem Vallicellanum a Breviario Cresconii incipientem, eum esse quem Collectionem Cresconianam laudatus card. Baronius vocavit. Id certo nobis innotuit ex numeris paginarum ab eodem Annalium parente notatis, qui cum hujus codicis paginis omnino conveniunt. Eodem titulo Collectionis Cresconianae Romani editores epistolarum [CXC] Romanorum pontificum allegarunt similem codicem Vat. 1353. Hac autem notitia cum careret P. Coustantius, qui de hac collectione Cresconiana amicos Romae degentes consuluit, nec tamen [Col. 0213A] idonea exinde recepit responsa, variis difficultatibus implicitus fuit, ut videre est inter caetera in praefatione ejusdem ad tom. I Epistolarum Romanorum pontificum num. 125 et 127. Post Breviarium Cresconii in ms. Vallicellano describitur memoratus catalogus Romanorum praesulum. Dein subjicitur tabula canonum conciliorum et decretorum Romanorum pontificum, quam sequuntur ipsi canones atque decreta cum iisdem additamentis quae in Hadriana collectione continentur, iisdemque suo loco insertis, ut in eadem collectione. Post haec adduntur alia capitula 74, quae hujus collectionis peculiaria, Additionum Dionysianarum nomine distinximus. Haec autem capitula 74 continua numerorum serie ita cum praecedentibus connectuntur, ut priora illa Hadrianae collectionis documenta distributa sint in numeros 68, hae vero Additiones 74 incipiant a num. 69 et desinant in num. 141.

4. Cum in ms. Vat. 5845 eaedem Additiones separatim subjiciantur Dionysio, junctaeque cum quinque [Col. 0213B] aliis capitulis in Hadrianam collectionem traductis conficiant capita 79, incipiunt a num. 6. Ne quid vero confusionis pariatur, has Additiones describemus praemissis numeris codicis Vallicellani, qui perfectior est (duo enim capitula in Vaticano deesse suo loco dicemus), ita tamen ut numeros ipsius Vaticani exempli annotare non omittamus. Observavimus autem harum Additionum auctorem prae oculis habuisse collectionem Vaticano-Barberinam, de qua diximus part. II, c. 7, et S. Hilarii Fragmenta, seu integrum Hilarii opus ex quo Fragmenta excerpta fuere. Sex enim earum Additionum capitula in iisdem Fragmentis inveniuntur. Quaecunque porro in collectione Vaticano-Barberina describuntur, in has Additiones collector traduxit, iis tantum exceptis quae jam in anterioribus capitulis Hadrianae collectionis continentur. Alia vero novem capitula ex alio ignoto fonte recepit.

5. En modo ordinem earumdem Additionum cum [Col. 0213C] numeris qui praeferuntur in laudato ms. Vallicellano A 5.

LXIX. In cod. Vat. Dionysii 5845 est num. 6. Praecepta S. Petri de sacramentis conservandis. In collect. Vat. Barberina habentur num. 34, proferentur autem hoc tomo inter documenta juris canonici veteris num. 5, col. 674.

LXX. In Vat. Dion. num. 7. Statuta antiqua Orientis.

LXXI. In Vat. Dion. n. 8. Recapitulatio ordinationum officialium Ecclesiae. Hi duo numeri in unum junguntur in collect. Vat. Barberina n. 27. Edentur inter laudata documenta num. 3, col. 653.

LXXII. In Vat. Dion. n. 9. Epistola canonica, quae debeant presbyteri, diaconi, et subdiaconi. Est in coll. Vat. Barb. n. 30. Haec pariter invenietur in documentis n. 4, col. 669.

LXXIII. In Vat. Dion. n. 10. Depositio Marcellini papae. Exstat in Vat. Barb n. 53.

LXXIV. In Vat. Dion. n. 11. Incipit quemadmodum [Col. 0213D] formata fieri debeat. Factum apud Nicaeam metropolim Bithyniae, etc., uti in coll. Vat. Barb. n. 3, quo lectores remittimus.

LXXV. In Vat. Dion. n. 12. Epistola directa a synodo Romae, lege Romam. Est epistola supposititia synodi Nicaenae ad Silvestrum papam quae in coll. Vat. Barb. exhibetur n. 4.

LXXVI. In Vat. Dion. n. 13. Epistola Silvestri ad synodum. Est pariter supposititia, de qua confer coll. Vat. Barb. n. 5.

LXXVII. In Vat. Dion. n. 14. Canones S. Silvestri episcopi. Sunt tria documenta apocrypha. Primum et tertium apud P. Coustantium et Labbeum vulgata, illa sunt de quibus diximus in eadem coll. Vat. Barberina n. 6. Secundum vero, quod eodem refertur, licet omnium maxime suppositionem praeferat, cum tamen a memoratis viris inventum non fuerit, aliorumque suppositionem magis magisque confirmet, [Col. 0214A] hic appendimus. Menda ipsius partim impostori, partim librario tribuenda, corrigat quicunque valet.

Incipit epistola Silvestri episcopi ad concilium Nicaenum directa per Abundantium [CXCI] presbyterum et Abundium diaconum consulatu Paulini et Juliani XII kal. Octobris.

Beatissimis fratribus sanctis et coepiscopis, vel compresbyteris, qui congregati sunt in Nicaeno concilio, Silvester episcopus praesul apostolicae et catholicae urbis Romae in Domino salutem.

Gloriosissimus atque piissimus filius noster Constantinus augustus cum constitutionibus sanctimonii vestri auribus suis intimata cognosceret, una nobis Domino nostro Jesu Christo jubente cum affectu suscipimus, et fidem rectam atque declaratam universo orbi pandit introitum. Hoc sciret (forte scilicet) charitati vestrae credidimus intimandum concilium a nobis congregatum in dioecesi nostra contra Victorinum episcopum et Hippolytum diaconum, qui claruerunt Manichaeorum consortio; et Jobianum, et Calixtum, qui in sua extollentia [Col. 0214B] dicebant non Pascha venire die suo, nec mense, sed X kal. Maii custodiri. Quos damnatos et ejectos extra Ecclesiam, et excommunicatos omnis mundus cognoscat. Qui in concilio sedis apostolicae cognitione vulgata polluti sensibus suis non recte nosse tacuerunt; et scelesta perpetrare compunctionum innocentum exsecranda pollutione damnatos. Et quia in secessione funesta ipse sibi morte praeventi, ultimo die ausi sunt pollutionem sacerdotii sua ordinatione relinquere, quod infirmari ab hominibus sanctis et consacerdotibus nostra praedicatione et apostolicis doctrinis praecipimus damnari, contra Photinum, et Sabellium maxime, et Arium anathemate percussus (forte percussos, vel percussum), quasi vestro ore confirmantes damnamus; et quidquid in concilio Nicaeno civitatis Bithyniae constituistis, pro veritis (forte universalis) Ecclesiae moderatione pari forma custodimus: libra ponderatione censetis. Data VI kal. Jan. Et alia manu. Dominus noster Jesus Christus vos conservare dignetur, sancti et [Col. 0214C] coepiscopi fratres.

LXXVIII. In Vat. Dion. desideratur. Regulae concilii Nicaeni 20 episcoporum, quae in Graeco non habentur, sed in Latino inveniuntur ita. Sunt etiam regulae ecclesiasticae quae in Africanis regionibus, etc., uti ex ms. Vat. 1337, integrum hoc capitulum dedimus antecedenti cap. 2, n. 6.

LXXIX. Hoc quoque capitulum in Vat. Dion. deest. Lex lata Constantini Augusti de Arii damnatione atque omni scriptura ab eo igni tradenda. Imperator Constantinus augustus episcopis et plebibus. Arius, qui malignos et impios imitatus est, etc. Est inedita antiqua versio ejus legis, quae in vulgatis et Graece habetur et Latine tum apud Socratem lib. I, c. 9, tum apud Gelasium Cyzicenum lib. II, c. 36. Exstat et alia vetus interpretatio apud Epiphanium Scholasticum in Hist. Tripart. lib. II, c. 15.

LXXX. In Dion. Vat. n. 15. Gesta de Liberio. Sunt in coll. Vat. Barb. n. 35, edita vero in Appendice tom. I Epist. Rom. pontificum P. Coustantii, col. 89.

[Col. 0214D] LXXXI. In Vat. Dion. n. 16. Epistola Liberii episcopi uniformis, antequam exsiliaretur. Confessoribus scripsit, id est Eusebio et Dionysio et Lucifero in exsilio constitutis. Quamvis sub imagine, etc., uti apud S. Hilar. fragm. 6, n. 1 et 2.

LXXXII. In Vat. Dion. n. 17. Item Liberius, antequam ad exsilium iret, dixit Vincentio (melius apud Hilar. de Vincentio) Capuensi ad Helianum Spolitanum. Nolo te factum Vincentii, etc., ut apud eumdem Hilarium in eodem fragm. 6, n. 3 et 4.

LXXXIII. In Vat. Dion. n. 18. Ejusdem scripta ad Orientales episcopos. Dilectissimis fratribus et coepiscopis Orientalibus Liberius salutem. Pro deifico timore, etc. Ibidem, n. 5, 6 et 7.

LXXXIV. In Vat. Dion. n. 19. Item Liberius de exsilio scribit Ursatio, Valenti et Germinio. Quia scio vos filios pacis esse, etc. In eodem fragm., n. 10.

LXXXV. In Vat. Dion. n. 20. Item de exsilio Vincentio [Col. 0215A] Liberius. Non doceo, sed moneo, etc. Ibidem, n. 10.

In ms. Vat. Dion. n. 21 inseritur: Exemplar epistolae Sardicensis synodi ad Julium urbis Romae episcopum. Quod semper credidimus, etc., uti apud Hilarium, fragm. 6, n. 9, ac tom. II Concil., col. 690. In codice autem Vallicellano deest hoc loco, et solus titulus sine ipsa epistola profertur n. 102, ut inferius notabitur.

[CXCII] LXXXVI. In Vat. Dion. n. 22. Confessio fidei catholicae, quam papa Damasus scripsit ad Paulinum Antiochenum episcopum. Post concilium Nicaenum, quod in urbe Roma, etc. Exstat in coll. Vat. Barb. II. 36, nec non in coll. hoc tomo edenda, cap. 55, in quod vide not. 1 infra, col. 396.

LXXXVII. In Vat. Dion. n. 23. Explanatio B. Hieronymi presbyteri ad Damasum papam de tribus hypostasibus. Cum vetusto Oriens inter se populorum furore, etc. Est epist. 15 S. Hieronymi edit. Veron., et apud Coustantium tom. I Epist. Rom. pont., col. [Col. 0215B] 545.

LXXXVIII. In Vat. Dion. n. 24. Rescriptum Damasi papae ad petitum Hieronymi ad Paulinum. Dilecto fratri Paulino Damasus. Incipit autem: Et per ipsum filium meum Vitalem, etc. Habetur in coll. Vat. Barb. n. 37, et in coll. huic tomo inserta, cap. 55.

LXXXIX. In Vat. Dion. n. 25. Concilium urbis Romae sub Damaso papa de explanatione fidei. Dictum est prius: Agendum est de Spiritu septiformi, etc., uti ex Holstenio legitur tom. II Concil. Ven. edit., col. 1047. Post ultima autem verba ab Holstenio edita, annuntiabit vobis, in hac collectione canon Scripturarum additur sic: Item dictum est: Nunc vero de Scripturis divinis agendum est, quid universalis catholica recipit Ecclesia, et quid vitare debeat. Incipit ordo veteris Testamenti, ac post libros Testamenti veteris subjiciuntur etiam libri Testamenti novi, ut in vulgato decreto Gelasiano tom. V Conc., col. 385. Additur porro: Item dictum est: Post has omnes propheticas, [Col. 0215C] et evangelicas, atque apostolicas, quas superius deprompsimus, Scripturas, etc., usque ad ea verba laudati decreti Gelasiani primum nomen Christianorum novellae gentis exortum est: quibus verbis trium praecipuarum sedium mentio concluditur. Hoc ultimum fragmentum ex codice Baronius edidit ad an. 382, n. 19. Confer quae de his fragmentis fuse disseruimus part. II, c. 11, § 5.

XC. In Vat. Dion. n. 26. Epistola papae Siricii per universos episcopos missa. Optarem semper, etc. Exstat in coll. Vat. Barb. n. 38, ac in coll. huic tomo inserta, cap. 30.

XCI. In Vat. Dion. n. 27. Rescriptum episcoporum. Recognovimus, etc. Legitur in coll. Vat. Barb., n. 29, et in collectione subjicienda, c. 31.

XCII. In Vat. Dion. n. 28. Epistola concilii Carthaginensis ad Innocentium. Cum ex more, etc. Est in Vat. Barb. n. 15, et in coll. edenda, c. 6.

XCIII. In Vat. Dion. n. 29. Rescriptio S. papae Innocentii. In requirendis Dei rebus, etc. Habetur in [Col. 0215D] Vat. Barb. n. 16, in coll. edenda, c. 7.

XCIV. In Vat. Dion. n. 30. Epistola imperialis ad Aurelium Carthaginensem episcopum. Dudum quidem, etc., ut in Vat. Barb. n. 23, et in edenda coll., cap. 16.

XCV. In Vat. Dion. n. 31. Epistola Aurelii episcopi ad omnes episcopos per Byzacenam et Arduzitanam provincias contitutos de damnatione Pelagii atque Coelestii. Super Coelestii et Pelagii damnatione, etc., uti in Vat. Barb. n. 24.

XCVI. In Vat. Dion. n. 32. Capitula excerpta de gestis habitis contra Pelagium haereticum, et alia de libellis ejus quae in Palaestina synodo sibi objecta, ipse damnare compulsus est. Quod ab Jerusalem, etc., ut in Vat. Barb. n. 25.

XCVII. In Vat. Dion. n. 33. Epistola Coelestini papae Ecclesiae Romanae data ad synodum in Epheso constitutam. Spiritus sancti testatur praesentia, etc.

[Col. 0216A] XCVIII. In Vat. Dion. n. 34. Item alia epistola Coelestini papae ad Nestorium. Aliquantis diebus, etc.

XCIX. In Vat. Dion. n. 35. Epistola exhortatoria ejusdem S. episcopi Coelestini Constantinopolim clero et plebibus missa. Ad eos mihi, etc. Hae tres epistolae Coelestini editores Romani Epistolarum Romanorum pontificum ex hac collectione, quam Cresconianam vocant, typis dederunt; ac exinde in Conciliis editae tom. III, col. 1143, 903 et 914. Vide coll. Vat. Barb. num. 47, 48 et 49.

C. In Vat. Dion. n. 36. Excerpta antistitum quae recitata sunt contra Nestorium in synodo Ephesiorum. Post consulatum D. D. N. N. Theodosii XIII, etc. Vide quae de hoc atque sequenti capitibus diximus in num. 21 et 22 collectionis Vat. Barb., part. II, c. 7.

[CXCIII] CI. In Vat. Dion. n. 37. Nestorii blasphemiarum capitula, quibus epistolis ad se missis a S. Coelestino Romanae urbis, et Cyrillo episcopis, contradicit, et disputatione brevissima resolvendo duodecim [Col. 0216B] capitula fidei quae ad se missa fuerant repellit. Nunc episcopi Cyrilli, etc.

CII. Exemplar epistolae Sardicensis ad Julium urbis Romae episcopum. In ms. Vallic. solus hic titulus habetur; ipsa autem epistola in Vat. Dion. profertur num. 21, ut superius monuimus post, num. 84.

CIII. In Vat. Dion. n. 38. Accusatio Xysti papae

CIV. In Vat. Dion. n. 39. De Polycronio. Haec duo apocrypha documenta leguntur in coll. Vat. Barb. num. 51 et 52.

CV. In Vat. Dion. n. 40. Sancti Leonis ad Dioscorum nostrae editionis epist. 9.

CVI. In Vat. Dion. n. 41. Ejusdem ad Turribium epist. 15.

CVII. In Vat. Dion. n. 42. Alia ad Januarium epist. 18.

CVIII. In Vat. Dion. n. 43. Ejusdem ad Septimum epist. 2.

CIX. In Vat. Dion. n. 44. Ejusdem ad Theodorum [Col. 0216C] epist. 108.

CX. In Vat. Dion. n. 45. Alia ad Siculos epist. 17.

CXI. In Vat. Dion. n. 46. Ejusdem ad Eutychen epist. 20.

CXII. In Vat. Dion. n. 47. Exempla gestorum, ubi in CP. synodo a S. Flaviano confessore Eutyches haereticus auditus atque damnatus est. Congregata rursus sancta et magna synodo, etc., uti in coll. Vat. Barb. n. 69 et 70.

CXIII. In Vat. Dion. n. 48. Epistola Leonis ad Flavianum nostrae editionis epist. 23.

CXIV. In Vat. Dion. n. 49. Flaviani ad Leonem in nostra edit. epist. 22.

CXV. In Vat. Dion. n. 50. Leonis ad Flavianum epist. 28.

CXVI. In Vat. Dion. n. 51. Ejusdem ad Juvenalem epist. 139.

CXVII. In Vat. Dion. n. 52. Alia ad Maximum epist. 119.

CXVIII. In Vat. Dion. n. 53. Alia ad Anatolium [Col. 0216D] epist. 80.

CXIX. In Vat. Dion. n. 54. Alia ad Leonem augustum epist. 145.

CXX. In Vat. Dion. n. 55. Ad eumdem augustum epist. 165.

CXXI. In Vat. Dion. n. 56. Incipiunt capitula quae directa sunt in synodo 318 Patrum cum epistola papae Leonis ad Leonem augustum. Sunt testimonia Patrum subjecta laudatae Leonis epistolae 165. Confer ibidem not. 1 t. I, col. 1383.

CXXII. In Vat. Dion. n. 57. Item fides S. Hilarii Pictaviensis. Nos enim insistentes, etc.

CXXIII. In Vat. Dion. n. 58. Item fides S. Augustini. Credimus in Patrem, etc. Haec duo testimonia addititia dedimus tom. I, not. 88, col. 1400.

CXXIV. In Vat. Dion. n. 59. Incipit fides catholicae Ecclesiae Romanae. Credimus in unum Deum Patrem, etc. Est in coll. Vat. Barb., n. 90.

[Col. 0217A] CXXV. In Vat. Dion. n. 60. Confessio presbyterorum, seu diaconorum Ecclesiae CP. Ego ille CP. Ecclesiae diaconus, vel presbyter, etc., ut in eadem coll. Vat. Barb., n. 37.

CXXVI. In Vat. Dion. n. 61. Epistola Simplicii ad Acacium. Cogitationum ferias, etc., ut in coll. Vat. Barb., n. 72.

CXXVII. In Vat. Dion. n. 62. Exemplum epistolae quam misit Acacius ad Simplicium, ubi damnatum retulit Petrum Alexandrinum. Sollicitudinem omnium Ecclesiarum, etc., ut in coll. Vat. Barb., n. 73.

CXXVIII. In Vat. Dion. 63. Exemplum epistolarum beatissimi papae Felicis urbis Romae ad Zenonem augustum per Vitalem et Misenum episcopos. Decebat profecto, etc., ut in coll. Vat. Barb., n. 74.

CXXIX. In Vat. Dion. 64. Item ejusdem Felicis ad Acacium episcopum per Vitalem et Misenum episcopos. Postquam sanctae memoriae, etc. Ibid., n. 78.

CXXX. In Vat. Dion. n. 65. Item ad imperatorem Zenonem ad libellum episcopi Joannis Ecclesiae Alexandrinae. [Col. 0217B] Cum sibi redditam pacem, etc., ut in Vat. Barb., n. 79.

CXXXI. In Vat. Dion. n. 66. Item exemplum Felicis episcopi ad Acacium [CXCIV] supradictum CP. urbis episcopum. Episcopali diligentia commonente, etc., ut in eadem collectione, n. 80.

CXXXII. In Vat. Dion. n. 67. Item ejusdem papae ad Acacium alia. Cunctarum transgressionum, etc., ut in coll. Vat. Barb., n. 81.

CXXXIII. In Vat. Dion. n. 68. Incipit decretalis de recipiendis et non recipiendis libris, qui scriptus est a Gelasio papa cum 70 viris eruditissimis episcopis in sede apostolica urbis Romae. Post propheticas et evangelicas, etc. Vide quae de hac decreti Gelasiani forma diximus part. II, c. 11, § 5, n. 4.

CXXXIV. In Vat. Dion. n. 69 et 70. Incipit sententia papae Gelasii, quod sedes apostolica omnium ligata dissolvere possit, ad episcopos per Dardaniam. Nec plane tacemus, etc. Est fragmentum epistolae ad [Col. 0217C] Dardanos, quod in collectione hoc tomo edenda invenies, cap. 50, n. 4, col. 351.

CXXXV. In Vat. Dion. n. 71. Ex epistola B. papae Gelasii ad Orientales de vitanda communione Acacii, ubi datur intelligi nullum esse vinculum nisi circa illos qui in errore persistunt. Nos non in Acacium ideo sententiam tulimus, etc. Hoc quoque est fragmentum amplioris tractatus ms. Veronensi editi a march. Maffeio, tom. V Concil. edit. Venetae, col. 195 a.

CXXXVI. In Vat. Dion. n. 72. Constituta S. Gelasii papae, quae episcopi in ordinatione sua accipiunt. Papa ill. clero, ordini, plebi consistentibus in civitate illa. Probabilibus desideriis, etc. Addita est haec epistola in ms. Barb. 2888 post ultimum ipsius collectionis, cap. 90. Vide tom. V Concil., col. 383.

CXXXVII. In Vat. Dion. n. 73. Decretum S. Gregorii papae. Regnante in perpetuum D. N. Jesu Christo temporibus piissimi ac serenissimi D. Mauritii, etc. Hoc quoque additamentum est laudatae collectionis in solo ms. Vat. 1342. Vide t. VI Conc., col. 915.

[Col. 0217D] CXXXVIII. In Vallicellano hic numerus per saltum omittitur. Documenta vero cum Vat. Dion. concurrunt.

CXXXIX. In Vat. Dion. n. 74. Gregorius Sereno episcopo Massiliensi pro imaginibus. Est epistola 13 S. Gregorii, lib. XI. Regesti novissimae editionis Maurinae.

CXL. In Vat. Dion. n. 75. Synodus Zachariae papae urbis Romae. Est concilium Romanum an. 743, tom. VIII Concil., col. 283.

CXLI. In Vat. Dion. n. 76. Incipit liber S. Augustini de ecclesiasticis Regulis, distinctus in cap. 55. Est liber Gennadii perperam Augustino ascriptus, editus autem in Appendice Augustiniana tom. VIII, col. 78.

Hic desinit collectio in ms. Vallic. A 5, cui additus est quaternio alius codicis ubi habetur fragmentum concilii Romani sub Joanne IX una cum canonibus concilii Ravennatis. Incipit: Lectum est quoddam [Col. 0218A] indiculum, etc., uti ex hoc codice edidit P. Mabillonius tom. I Musei Italici, pag. 86, et ex Mabillonio legitur tom. XI Concil., col. 699. Concilium Ravennas in vulgatis habitum traditur an. 904. At tum hoc concilium, tum illud Romanum celebrata fuisse an. 898 P. Antonius Pagius probe constituit.

Tres alii numeri, seu tria capitula continua serie subduntur in ms. Vat. Dion. 5845.

Num. 77. Incipit praefatio quae habetur de symbolo fidei in secretario B. Petri apostoli inter domnum Leonem sanctissimum et coangelicum papam urbis Romae, et Bernarium atque Jesse episcopos, seu Adalardum abbatem missos domni Karoli per indictionem secundam. Vide tom. IX Concil., col. 278.

Num. 78. Epistola S. Augustini ad Auxilium episcopum pro causa injustae excommunicationis. Vir spectabilis filius noster comes Classianus, etc. Est epist. 250, cui in ms. subjiciuntur alia ejusdem Augustini testimonia de excommunicatione injusta. Haec epistola cum iisdem testimoniis addita legitur etiam in [Col. 0218B] fine antiquissimi codicis 60 capituli Veronensis post collectionem Cresconii.

Num. 79. Regulare definitionum B. papae Gregorii Majoris. Praecedit tabula titulorum 24, sed in corpore tituli progrediuntur usque ad 32. Est collectio per loca communia ex sententiis epistolarum S. Gregorii, quae incipit pag. 306 et prosequitur usque ad pag. 327.

In fine codicis recentiori manu describitur brevo fragmentum synodi Carthaginensis [CXCV] sub Bonifacio, quod ex Holstenio impressum legitur tom. V Concil., col. 792.



CAPUT IV. De collectione Hispanica.



§ 1. Praecipui auctores qui de hac collectione egerunt. Quomodo compacta. De ejusdem codicibus.

1. Aliquot perantiquas, nunc autem deperditas collectiones ab ea diversas quae vocari solet Hispanica, [Col. 0218C] apud Hispanos olim exstitisse patebit ex dicendis part. IV, c. 4, ubi de abbreviatione vetustissima canonum quae continetur in ms. 59 capituli Veronensis erit sermo. Idem etiam comprobant duae synodi antiquiores collectione Hispanica, in quibus canonum codices producti et lecti traduntur. In Bracarensi I anni 563 habetur: Relecti ex codice coram concilio tam generalium synodorum canones quam localium: et in Hispalensi II anni 619, c. 2, Prolatis canonibus synodalia decreta perlecta sunt. Nunc vero de collectione Hispanica, cujus aliquot supersunt mss. exemplaria, dicendum. Haec post Dionysianam est caeteris ordinatior et locupletior. Primus, qui hujus collectionis brevem quidem, sed satis distinctam notitiam praebuit, fuit Antonius Augustinus archiepiscopus Tarraconensis in opusculo de quibusdam veteribus canonum Collectoribus, cap. 17. Non pauca de eadem prodidit Petrus de Marca in Opusculis, ubi tamen ejus originem et usum minus cognitos habuit. Stephanus Baluzius aliique post ipsum ejusdem collectionis [Col. 0218D] exempla adhibuere: at de iisdem ita pauca indicarunt, ut ex ipsis fere nihil distinctum elici possit. Cum vero Antonii Augustini opera rarissima, et a plerisque inobservata sint, haec praeclara collectio minus nota fuit antequam P. Coustantius in praefatione ad tomum I Epistolarum Romanorum pontificum de eadem latius dissereret § 10, a num. 132 usque ad 152. Etsi vero hic accuratam ejus descriptionem dedit, cum tamen plures codices invenire et conferre nobis licuerit, aliquid amplius, quo haec collectio plenius illustretur, nos proferre posse confidimus.

2. Haec aeque ac Dionysiana divisa est in partes duas, quarum altera conciliorum canones, altera Romanorum pontificum epistolas exhibet. In secunda parte collector ex Dionysio profecit: omnes enim quas in ipso epistolas reperit, cum iisdem titulis ex eodem descripsit, ac suae collectioni inseruit. Alias [Col. 0219A] vero pontificias epistolas, quas alibi invenit, suis locis in eamdem Dionysii rationem cum titulis abs se conditis addidit. At quantum ad canones, qui in prima parte continentur, nihil a Dionysio accepit. Cum enim quantum ad Graecos canones obtineret in Hispaniis alia antiquior versio, quae ex hac collectione ab Isidoro Mercatore suscepta, et ex Isidori codicibus edita, Isidoriana vocari solet; noluit novam Dionysianam translationem tametsi meliorem et castigatiorem recipere, metuens ne Hispanis antiquae illi versioni assuetis hac novitate offensionem pareret. Usum quidem inolitum veteris ejus versionis apud Ecclesias Hispanicas satis probat concilium Toletanum III anni 589, in quo tres ejusdem versionis particulae referuntur. Simili de causa dicendus est noluisse canones Africanos, etsi apud Dionysium accuratius descriptos, ex eodem mutuari: quia nimirum in Hispanis regionibus invalescebat alia peculiaris canonum Africanorum collectio quae ex Hispaniis in Gallias videtur transisse, et idcirco laudatur in concilio [Col. 0219B] Turonensi II anni 567, uti probavimus part. II, c. 3, § 2, n. 4, qua ex re etiam collegimus, errores aliquot, quos in recensione Africanorum canonum hujus collectionis eodem paragrapho diligenter notavimus, non collectori Hispanico, sed antiquiori ejusdem Africanae collectionis auctori esse ascribendos. Id autem saltem in Graecis canonibus beneficii praestitit collector Hispanicus, quod in Dionysii methodum decretis singulis titulos addidit, quos in antiqua versione initio defuisse ex ms. 58 capituli Veronensis manifestum est. Neque vero solos canones conciliorum Graeciae et Africae, qui tantum leguntur apud Dionysium, Hispanicus collector protulit; [CXCVI] sed Gallicanos et Hispanicos adjecit. Magna apud Hispanos fuit Gallicanarum synodorum auctoritas. Hinc vulgatae erant apud ipsos ejusmodi synodi, quarum saepe verbis et sententiis, etiam ubi eos non nominant, canones suos instituunt, et saepe etiam non dissimulanter et nominatim earum sibi exemplum et auctoritatem [Col. 0219C] sequendam proponunt, uti observavit Sirmondus in praefatione ad Concilia Galliae, et indicatis testimoniis confirmat. His ergo pervulgatis Gallicanarum synodorum exemplis Hispanicus collector suum codicem locupletavit. Duos errores apud eumdem in concilio Toletano I deteximus tom. II, col. 1379 ac 1380, not. 5, quorum alterum quatenus collectori obrepserii, congruentiori ratione explicabimus in Observationibus ad dissert. 14 Quesnelli, § 2, n. 3. Alium errorem in eo episcoporum catalogo, qui perperam attributus est concilio Arelatensi II, cum ad Arelatense I pertineat, indicavimus in Observationibus ad dissert. 5 Quesnelli, tom. II, col. 1018 et 1019, not. 14. Concilia autem Hispanica ex codicibus Ecclesiarum Hispaniae colligere perfacile fuit.

3. Antequam vero ipsam collectionem describamus, codicum ex quibus ejus descriptio pendet, brevis notitia praemittenda est. In Italia rara sunt hujus collectionis exempla. Unum reperimus in bibliotheca Vaticana signatum num. 1341, quod ex Heduensi seu [Col. 0219D] Augustodunensi Gallicana Ecclesia traductum manifestat haec professio Theotardi abbatis S. Martini, quae paulo post initium recentiori charactere scripta legitur: Ego Theotardus S. Martini coenobii nunc ordinandus abbas subjectionem et reverentiam a SS. Patribus constitutam, et obedientiam secundum praeceptum S. Benedicti S. Dei Heduensis Ecclesiae in praesentia D. episcopi Aganonis (qui floruit sub medium saeculum XI) perpetuo me exhibiturum promitto, et propria manu firmo. Et dein: Istud legat super altare. Duos alios codices videre licuit, alterum Vat. Palat. 575, confusum et mutilum, qui quondam pertinuit ad coenobium S. Martini Moguntiae; alterum in bibliotheca eminentissimi card. Passionei qui pariter mutilus saeculo X et fortassis etiam IX scriptus videtur. Omnium vero praestantissimum et vetustissimum exemplum quod in Leonis epistolis conferendum curavimus, est Caesareum Vindebonense signatum num. [Col. 0220A] 41, quod Lambecius lib. II Comment. Biblioth. Caesar., c. 8, pag. 932, n. 281, appellat volumen membranaceum admirandae vetustatis in-folio, totum antiquis litteris Gotticis, sive Toletanis anno 736 exaratum. Plura sunt ejusmodi manuscripta in Galliis et in Hispania. Joannes Baptista Perezius inter multa Hispanica quatuor praesertim describit, Lucense, Hispalense, Alveldense, et S. Aemiliani, de quibus inferius plura. Garsias Loaisa in praefatione ad Concilia Hispaniae duos alios Toletanos codices laudat; Vigilanum autem vocat eum qui Alveldensis a Perezio appellatur, eo quod a Vigila presbytero scriptus fuerit. Quem vero Hispalensem nominat, ex notatione anni 962 ac ex documentis in eo contentis eumdem esse cognovimus ac illum quem Perezius S. Aemiliani codicem nuncupavit. Petrus de Marca et Stephanus Baluzius mss. libros Rivipullenses duos, et Urgellensem memorant, nec non Colbertinos, et Lugdunensem, qui cum iisdem Hispanicis exemplis conveniunt. P. Coustantius laudat Hispanicum exemplum [Col. 0220B] Gerundense, et quatuor Gallicana Laudunense, Noviomense, Bellovacense, et Suessionense. Indicat etiam Coislinianum, atque unum Colbertinum, quae ad hujus collectionis codices Hispanicae magis quam Gallicanae originis videntur accedere: de quorum discrimine § 5 dicetur.



§ 2. De primigenia hujus collectionis editione. Tabula eorum quae in ea continebantur. Epistola Innocentii I ad Aurelium a nota suppositionis Isidorianae eximitur.

4. Cum inter tot codices alii aliis locupletiores sunt, tum vero nullus primigeniae collectionis exemplum posterioribus additamentis expers repraesentat. Primigenia autem collectio ex indice seu tabula capitulorum colligi solet, ita ut si quae capitula praeter eamdem tabulam in corpore inveniantur [CXCVII] descripta, ea posteriori additamento accessisse noscantur. Quod si inter tabulas diversorum codicum [Col. 0220C] ejusdem collectionis aliae pauciora, aliae plura capitula praeferant; tabula quae ex paucioribus capitulis constat, primigeniae collectionis indicium exhibet. Inter memoratos autem codices collectionis Hispanicae pauciora capitula leguntur in tabula codicum Vindebonensis, Hispalensis Perezii, Rivipullensium, Vat. 1341, aliorumque Gallicanorum, qui, etsi aliqua capita corpori habeant inserta, nullam tamen additionem in praemissa capitulorum tabula receperunt, ut quibusdam aliis Hispanicis exemplaribus accidit. Hinc illorum intacti indices seu tabulae ad primigeniam hujus collectionis editionem pertinere jure creduntur. Primam igitur ipsius collectionis editionem imprimis descripturi, harum breviorum tabularum indicio utemur: de additamentis autem quae postea accessere, deinceps dicetur.

5. Primae partis tabula in 45 capitula distinguitur. Praefationem hujus partis integram praemittimus.

Canones generalium conciliorum a temporibus Constantini [Col. 0220D] coeperunt. In praecedentibus namque annis, persecutione fervente, docendarum plebium minime dabatur facultas. Inde Christianitas in diversas haereses scissa est, quia non erat licentia episcopis in unum convenire, nisi tempore supradicti imperatoris. Ipse enim dedit facultatem Christianis libere congregari. Sub hoc etiam SS. Patres in concilio Nicaeno de omni orbe terrarum convenientes, juxta fidem evangelicam et apostolicam secundum post apostolos symbolum tradiderunt. Quatuor autem principalia esse concilia ex quibus plenissimam fidei doctrinam tenet Ecclesia tam de Patris, et Filii, et Spiritus sancti divinitate, quam de praedicti Filii et Salvatoris nostri incarnatione. Prior harum Nicaena synodus est 318 episcoporum Constantino augusto imperante peracta, in qua Arianae perfidiae blasphemia condemnata, qua inaequalitatem (al. de inaequalitate) sanctae Trinitatis idem Arius asserebat. Ita consubstantialem Deo Patri Deum Filium [Col. 0221A] eadem sancta synodus per symbolum definivit. Secunda est 150 Patrum sub Theodosio seniore Constantinopolim congregata, quae Macedonium, sanctum Spiritum Deum esse negantem, condemnans, consubstantialem Patri et Filio eumdem Paraclitum demonstravit: quam tota Graecia et Latinitas in Ecclesiis praedicat. Tertia synodus Ephesina 200 episcoporum sub juniore Theodosio augusto edita, quae Nestorium duas personas in Christo asserentem justo anathemate condemnavit, ostendens manere in duabus naturis unam Domini Jesu Christi personam. Quarta est synodus Chalcedonensis 630 sacerdotum sub Marciano principe habita, in qua Eutychen CP. abbatem, Verbi Dei et carnis unum naturam pronuntiantem, et ejus defensorem Dioscorum quondam Alexandrinum episcopum, et ipsum rursum Nestorium cum reliquis haereticis una Patrum sententia praedamnavit, praedicans eadem synodus Christum Deum sic natum de Virgine, ut unam personam et divinae et humanae confiteamur naturae. Hae sunt, ut praediximus, quatuor principales et venerabiles synodi totam fidem [Col. 0221B] catholicam complectentes. Sed et si qua sunt concilia quae SS. Patres Spiritu Dei pleni sanxerunt, post istorum quatuor auctoritatem omni manent stabilita vigore, quorum etiam gesta in hoc corpore condita continentur. In principio autem hujus voluminis Nicaenam synodum constituimus pro auctoritate ejusdem magni concilii. Deinceps diversorum conciliorum Graecorum ac Latinorum, sive quae antea, sive quae postmodum facta sunt, sub ordine numerorum ac temporum capitulis suis distincta sub hujus voluminis aspectu locavimus. Subjicientes etiam decreta praesulum Romanorum, in quibus pro culmine sedis apostolicae non impar conciliorum exstat auctoritas: quatenus ecclesiastici ordinis disciplina in unum a nobis coacta atque digesta, et sancti praesules paternis constringantur (al. instituantur) regulis, et obedientes Ecclesiae ministri vel populi spiritualibus imbuantur exemplis. Canones autem, qui dicuntur apostolorum, seu quia eosdem nec sedes apostolica recipit, nec sancti Patres illis consensum praebuerunt, [Col. 0221C] pro eo quod ab haereticis sub nomine apostolorum compositi dignoscuntur, quamvis in eis quaedam inveniantur utilia, auctoritate tamen canonica atque apostolica eorum gesta constat esse remota, et inter apocrypha deputata.

[CXCVIII] Post haec subditur: Canon autem Graece, Latine regula nuncupatur. Regula autem dicta, etc., ut apud Gratianum dist. 3, c. 1 et 2, et post illa in fine capitis secundi pravumque corrigat, sequitur: Synodum autem ex Graeco interpretari, etc., uti apud eumdem Gratianum dist. 15, c. 1, in fine. Post ultima autem verba, a societate multorum in unum, subditur: Explicit praefatio.

Tabula porro capitulorum hujus primae partis haec est.


INCIPIUNT CAPITULA CONCILIORUM GRAECIAE.

I. Canones Nicaeni concilii, 318 episcoporum. In corpore post canones, Symbolum, et catalogum episcoporum Nicaenorum antiquae versionis, seu, uti [Col. 0221D] vocant, Isidorianae, a collectore addita fuit Fides S. Gregorii Majoris, cujus initium Unus Deus principium. Est autem vetusta interpretatio fidei scriptae a S. Gregorio Neocaesariensi, quae post Graecum textum edita est tom. I Concil., col. 863.

II. Canones Anchyritani concilii, 12 episcoporum.

III. Canones Neocaesariensis concilii, 19 episcoporum.

IV. Canones Gangrensis concilii, 14 (al. 15) episcoporum.

V. Canones Sardicensis concilii.

VI. Canones Antiocheni concilii, 31 episcoporum.

VII. Canones Laodiciae Frygiae.

VIII. Canones Constantinopolitani concilii, 150 episcoporum.

IX. Synodus Ephesina I, 200 episcoporum. In corpore [Col. 0222A] hoc titulo proferuntur duae celebres epistolae S. Cyrilli ad Nestorium ante Ephesinum concilium scriptae, at in eo lectae atque insertae, quarum altera duodecim anathematismis clauditur. Annotatio collectoris Hispanici his litteris praemissa in observatione P. Labbei exhibetur tom. III Concil., col. 959, prima autem epistola col. 960, quae cum sit versionis a Dionysio Exiguo separatim vulgatae, hanc ex ipso sumptam liquet. Altera vero epistola, seu potius fragmentum epistolae incipiens a verbis: Ait igitur sancta et magna synodus: Ipsum qui est ex Deo Pater naturaliter natus, etc., sumptum est ex vetustiori interpretatione, ex qua S. Leo longum testimonium iisdem verbis inchoans subjecit epist. 165, tom. I nostrae editionis col. 1397, et hoc tomo col. 291. Haec est antiquior collectio, in qua hae duae Cyrilli epistolae concilii Ephesini nomine inscribantur. Id tamen vetustius esse collectione Hispanica liquet ex ms. cod. 59 capituli Veronensis, qui excerpta continet [Col. 0222B] antiquiorum exemplarium Hispaniensium, in quibus eodem Ephesini concilii titulo illae epistolae inter concilia Graeciae describebantur. Vide quae annotabimus part. IV, c. 4

X. Synodus Chalcedonensis concilii, 630 episcoporum. In corpore praeter canones additur versio actionis 6, ex qua allocutio imperatoris Marciani et definitio fidei producuntur, uti tom. IV Concil., col. 2051. Subduntur etiam subscriptiones Patrum, ac tres imperiales leges, 1o universis populis, quae incipit: Tandem aliquando, et legitur etiam in collectione hoc tomo edita, cap. 26; 2o ad Palladium praef. praetorio, cujus initium: Divinae semper potentiae. Vide tom. IV Concil., col. 1811, not. e. 3o ad eumdem Palladium inchoans: Licet jam sacratissimam constitutionem, etc., uti in nostra collectione, cap. 28.

XI. Epistola formata Attici CP. episcopi. Est ea quae in nostra collectione invenietur cap. 63. Vide not. 1, col. 451.


CONCILIA AFRICAE.

[Col. 0222C] XII. Synodus Carthaginis Africae I. Est concilium sub Grato editum t. II Conc., col. 745, de quo vide part. II, c. 3, § 1, n. 7.

XIII. Synodus Carthaginis Africae II. Est concilium sub Genethlio, eodem t. II Conc., col. 1389. Vide ibidem, n. 8.

XIV. Synodus Carthaginis Africae III, 48 episcoporum. Est concilium sub Aurelio anni 397, eodem t. II, col. 1397. Vide ibidem, § 3, n. 1.

XV. Synodus Carthaginis Africae IV, 210 episcoporum. Eodem t. II, col. 1433. [CXCIX] Hoc titulo proferuntur statuta antiqua. Confer quae diximus eadem part. II, cap 3, § 4.

XVI. Synodus Carthaginis Africae V, 33 episcoporum. Tom. II Conc., col. 1453. Vide part. II, c. 3, § 5, n. 2.

XVII. Synodus Carthaginis Africae VI, 217 episcoporum. Tom. III Concil., col. 441. Confer eamdem part. II, c. 3, § 8, n. 4.

[Col. 0222D] XVIII. Synodus Carthaginis Africae VII, 19 episcoporum. Tom. III Conc., col. 459. Consule laudatum, c. 3, § 8, n. 7.

XIX. Synodus Africae in Milevitana urbe habita, 214 episcoporum. Tom. III Conc., col. 379. Vide part. II, c. 3, § 6.


CONCILIA GALLIAE.

XX. Concilium Arelatense I.

XXI. Concilium Arelatense II, 113 episcoporum. Duo in hoc notanda: 1o post tabulam capitulorum describi episcoporum catalogum, qui ad Arelatense I pertinet, et numerum quoque episcoporum 113 in titulo notatum ad idem Arelatense I referendum esse, uti colligimus ex pervetusio ms. 54 Novariensis Ecclesiae, in quo Arelatensi I hic titulus praemittitur: Incipit concilium Arelatense tempore Marini actum a 123 episcopis, qui et papae Silvestro scripserunt; [Col. 0223A] 2o viginti quinque tantum canones exhiberi, non vero 37, uti in vulgatis Conciliorum ante Sirmondum; nec 56, uti Sirmondus edidit. Vide part. II, c. 10, § 2, n. 19.

XXII. Concilium Arelatense III, 14 episcoporum.

XXIII. Concilium Valentinum, 20 episcoporum.

XXIV. Concilium Taurinantium.

XXV. Concilium Regiense, 13 episcoporum.

XXVI. Concilium Arausicum, 16 episcoporum.

XXVII. Concilium Vasense.

XXVIII. Concilium Agathense, 25 episcoporum.

XXIX. Concilium Aurelianense, 20 episcoporum.


CONCILIA HISPANIAE.

XXX. Concilium Eliberinum, 18 episcoporum.

XXXI. Concilium Tarraconense, 10 episcoporum.

XXXII. Concilium Gerundense, 7 episcoporum.

XXXIII. Concilium Caesaraugustanum, 12 episcoporum.

XXXIV. Concilium Ilerdense, 9 episcoporum.

[Col. 0223B] XXXV. Concilium Valentinum, 6 episcoporum.

XXXVI. Synodus I Toletana, 18 episcoporum.

XXXVII. Synodus II Toletana, 9 episcoporum.

XXXVIII. Synodus III Toletana, 62 episcoporum.

XXXIX. Synodus IV Toletana, 46 episcoporum.

XL. Synodus Bracarensis I, 9 (al. 8) episcoporum.)

XLI. Synodus Bracarensis II, 12 episcoporum aera 610.

XLII. Capitula ex Orientalium Patrum synodis a Martino episcopo Galliciae ordinata atque collecta.

XLIII. Synodus Spalensis I, 8 episcoporum.

XLIV. Synodus Spalensis II, 8 episcoporum.

XLV. Sententiae quae in veteribus exemplaribus conciliorum non habentur, sed a quibusdam insertae sunt. Hae autem sententiae sunt canones 23 in vulgatis subjecti concilio Agathensi a can. 48 usque ad 70. Quo loco monendum est has sententias omitti in corpore codicum Vindebonensis, Vaticani 1341, et aliorum similium, licet in praemissa tabula capitulorum [Col. 0223C] notentur num. 45, quo ex defectu capitula hujus primae partis esse deberent solum 44. Cum vero eaedem sententiae in iisdem mss. subnectantur canonibus Agathensibus 47, forte ne superflue repeterentur capitulo 44, in corpore omissae fuerunt. At cum in tabula primigeniae collectionis indice, hae sententiae affigantur [CC] eidem capitulo 45, nihil ambigimus quin in primigeniis exemplis ita hoc loco fuerint descriptae, uti eas separatim descriptas invenimus in ms. auctioris collectionis Hispanicae cardinalis Passionei, nec non in ms. Vat. 4587 Joannis Baptistae Perezii, qui notat eas legi in fine omnium conciliorum in codice Lucensi: ac ex aliis item Hispanicis codicibus ipsas post concilium Toletanum XVII typis dedit Garsias Loaisa, ac ex ipso recusae sunt tom. VIII Conciliorum edit. Venetae, col. 91. Confer quae de canonum Agathensium numero dicemus part. IV, c. 4, n. 21.

Post praemissam primae partis tabulam ipsa documenta [Col. 0223D] subjiciuntur.

6. Tum profertur tabula partis secundae cum capitulis 102, in quam haec brevior praefatio legitur.

Hactenus digestis conciliis SS. Patrum, sequentur decreta praesulum Romanorum. Praefatae sedis apostolicae praesulum constituta quae ad fidei regulam, vel ad ecclesiasticam pertinent disciplinam, in hoc libro diligenti cura collecta sunt: ita ut singulorum pontificum, quotquot decreta a nobis reperta sunt, sub uniuscujusque epistolae seriem propriis titulis praenotarentur eo modo quo superius priscorum Patrum canones nostro studio ordinati sunt: quatenus lectoris industria facilius intelligere possit, dum capitulis propriis distincta intendit.


DECRETA QUORUMDAM PRAESULUM ROMANORUM AD FIDEI REGULAM ET DISCIPLINAM ECCLESIASTICAM CONSTITUTA.

I. Epistola papae Damasi ad Paulinum Antiochenum episcopum.

[Col. 0224A] II. Confessio fidei ejusdem papae ad eumdem Paulinum. Haec duo capitula sunt in collectione hoc tomo impressa, cap. 55.

III. Epistola Siricii papae ad Himerium episcopum Tarraconensem. Est in editione Conciliorum epist. 1 ejusdem pontificis.

IV. Ejusdem Siricii per diversos episcopos missa. Ibid., ep. 3.

V. Ejusdem Siricii per diversos episcopos directa, epist. 2.

VI. Epistola Innocentii papae ad Decentium episcopum Eugubinum. In Conciliorum editione est Innocentii epist. 1.

VII. Cujus supra ad Victoricum Rothomagensem: ep. 2.

VIII. Cujus supra ad Exsuperium Tolosanum episcopum: ep. 3.

IX. Cujus supra ad Felicem episcopum: ep. 4.

X. Ad Maximum et Severum episcopos: ep. 5.

XI. Ad Agapitum, Macedonium et Marinum episcopos: [Col. 0224B] ep. 6.

XII. Ad Rufum et coeteros per Macedoniam constitutos: ep. 7.

XIII. Ad Florentinum Tiburtinensem episcopum: ep. 8.

XIV. Ad Probum: ep. 9.

XV. Ad Aurelium et Augustinum Africanos episcopos: ep. 10.

XVI. Ad Aurelium Carthaginensem: ep. 11.

XVII. Ad eumdem: ep. 12.

XVIII. Ad Julianam nobilem exhortatoria: ep. 13.

XIX. Ad Bonifacium presbyterum: ep. 14.

XX. Ad Alexandrum Antiochenum episcopum: ep. 15.

XXI. Ad Maximianum episcopum: ep. 16.

XXII. Ad Alexandrum Antiochenum: ep. 17.

XXIII. Ad eumdem: ep. 18.

XXIV. Ad Acacium Beroeae episcopum: ep. 19.

XXV. Ad Laurentium Seniensem episcopum: ep. [Col. 0224C] 20.

Supplenda esset in hac tabula alia epistola Innocentii ad Marcianum Naissitanum episcopum, quae in corpore omnium codicum hujus collectionis legitur, et in Conciliis est epist. 21. At cum index eorumdem codicum illam non notet, satis sit id monuisse, ut ne numeros caeterarum epistolarum immutare cogamur.

XXVI. Ad Rufum, Eusebium caeterosque episcopos: ep. 22.

XXVII. Ad universos Toletanos episcopos: ep. 23.

[CCI] XXVIII. Epistola Zosimi ad Hesychium episcopum Salonitanum. In edit. Concil. epist. 1 ejusdem pontificis.

XXIX. Ejusdem papae ad clerum Ravennensem: ep. 2.

XXX. Epistola Bonifacii papae ad Honorium Augustum: in Conciliis ep. 1.

XXXI. Rescriptum Honorii ad eumdem Bonifacium: ibidem post praedictam epistolam.

[Col. 0224D] XXXII. Item epistola Bonifacii ad episcopos Galliae: ep. 2.

XXXIII. Ejusdem papae ad Hilarium Narbonensem episcopum: ep. 3.

XXXIV. Epistola Coelestini papae ad episcopos per Gallias constitutos. In Conciliorum editione ep. 1.

XXXV. Cujus supra ad episcopos per Viennensem et Narbonensem provinciam constitutos: ep. 2.

XXXVI. Cujus supra ad episcopos per Apuliam et Calabriam constitutos: epist. 3.

XXXVII. Epistola Leonis papae ad Eutycem presbyterum: in nostra editione epist. 20.

XXXVIII. Cujus supra ad Flavianum CP. episcopum: ep. 23.

XXXIX. Rescriptum Flaviani ad supradictum Leonem papam: ep. 22

XL. Leonis rescriptum ad supradictum Flavianum: ep. 28.

[Col. 0225A] XLI. Epistola Petri episcopi Ravennensium ad Eutycem presbyterum: epist. 25.

XLII. Epistola Leonis ad Ephesinam synodum: ep. 33.

XLIII. Cujus supra ad Theodosium augustum: ep. 44.

XLIV. Cujus supra ad Pulcheriam augustam: ep. 45.

XLV. Cujus supra item ad Pulcheriam augustam: ep. 60.

XLVI. Ad Martinum et Faustum presbyteros: epist. 61.

XLVII. Ad Theodosium augustum: ep. 69.

XLVIII. Ad Pulcheriam augustam: ep. 70

XLIX. Ad Faustum, Martinum, Petrum, Manetem, et caeteros: ep. 71.

L. Ad Pulcheriam augustam: ep. 79.

LI. Ad Anatolium CP. episcopum: ep. 80.

LII. Ad Marcianum imperatorem: ep. 82.

LIII. Ad eumdem Marcianum augustum: ep. 83.

[Col. 0225B] LIV. Ad Anatolium episcopum: ep. 85.

LV. Ad Marcianum augustum: ep. 90.

LVI. Ad synodum Chalcedonensem: ep. 93.

LVII. Ad Marcianum imperatorem: ep. 104.

LVIII. Ad Anatolium CP. episcopum: ep. 106.

LIX. Ad Marcianum augustum: ep. 115.

LX. Ad eumdem Marcianum augustum: ep. 130.

LXI. Ad eumdem Marcianum: ep. 134.

LXII. Ad Leonem imperatorem, subjunctis testimoniis per rescripta de libris Patrum: ep. 165.

LXIII. Ad Turibium Asturicensem episcopum: ep. 15.

LXIV. Ad universos episcopos per Italiam provinciam constitutos: ep. 7.

LXV. Ad episcopos per Siciliam constitutos: ep. 16.

LXVI. Ad episcopos per Campaniam, Samnium et Picenum constitutos: epist. 4.

LXVII. Ad Januarium Aquilegensem episcopum: ep. 18.

LXVIII. Ad Rusticum Narbonensem episcopum: [Col. 0225C] ep. 167.

LXIX. Ad Anastasium Thessalonicensem episcopum: ep. 14.

LXX. Ad Nicetam Aquilegensem episcopum: ep. 159.

LXXI. Ad Africanos episcopos: ep. 12 editionis decurtatae.

LXXII. Ad Theodorum Forojuliensem episcopum: ep. 108.

LXXIII. Ad Leonem Ravennensem episcopum: ep. 166.

LXXIV. Ad Dioscorum Alexandrinum episcopum: ep. 9.

LXXV. Ad episcopos per Campaniam, Samnium et Picenum constitutos: ep. 168.

LXXVI. Hilari papae synodale decretum: in edit. Conciliorum epist. 1.

[CCII] LXXVII. Cujus supra ad Ascanium, et ad universos Tarraconensis provinciae episcopos: ep. 2.

LXXVIII. Cujus supra ad eumdem Ascanium Tarraconensem [Col. 0225D] episcopum: ep. 3.

LXXIX. Epistola Simplicii papae ad Zenonem Spalensem episcopum: in Conciliis ep. 1.

LXXX. Acacii CP. episcopi ad praedictum Simplicium Romanae urbis episcopum: ibidem post epist. 8 Simplicii.

LXXXI. Epistola Felicis papae ad episcopos per Siciliam. Est Felicis III epist. 7.

LXXXII. Cujus supra ad Acacium CP. episcopum: ep. 6.

LXXXIII. Ad Zenonem Spalensem episcopum: ep. 8.

LXXXIV. Decreta Gelasii papae generalia: in edit. Concil. ep. 7.

LXXXV. Ad Sicilienses episcopos: ep. 10.

LXXXVI. Epistola Anastasii papae ad Anastasium imperatorem directa. Est epist. 1 Anastasii II.

LXXXVII. Epistola Symmachi papae ad Caesarium: in edit. Concil. ep. 5.

[Col. 0226A] LXXXVIII. Epistola Hormisdae papae ad Justinum augustum: ibidem ep. 79 ejusdem pontificis.

LXXXIX. Sacra Justini imperatoris ad Hormisdam papam: ibid. post ep. 40.

XC. Epistola (seu libellus) Joannis CP. ad Hormisdam papam directa: post eamdem ep. 40 tom. V edit. Ven., col. 621.

XCI. Hormisda papa ad Joannem episcopum Illicitanae (al. Milicitanae) Ecclesiae: ep. 24.

XCII. Item Hormisdae papae ad eumdem Joannem episcopum: ep. 64.

XCIII. Ad episcopos per Spaniam constitutos: ep. 25.

XCIV. Item Hormisdae papae ad eosdem Spaniae episcopos subjunctis exemplaribus libelli Joannis CP. episcopi: ep. 51.

XCV. Item Hormisdae papae ad Salustium Spalensem episcopum: ep. 26.

XCVI. Ad Epiphanium episcopum CP.: ep. 80.

XCVII. Item Hormisdae papae ad universos provinciae [Col. 0226B] Boeticae episcopos: epist. 65.

XCVIII. Vigilii papae ad Profuturum episcopum: in edit. Concil. epist. 2.

XCIX. Epistola Gregorii papae ad Leandrum Spalensem episcopum: in editione Maurina lib. I Regesti, ep. 43.

C. Cujus supra ad eumdem Leandrum: lib. V, ep. 49.

CI. Cujus supra ad praedictum antistitem: lib. IX, ep. 121.

CII. Cujus supra ad Recaredum regem Gothorum: ibidem, ep. 122.

Notandum est hanc tabulam capitulorum partis secundae in mss. ex quibus illam vulgavit P. Constantius, sicut etiam in alio simili codice Vat. 1341, duplici vitio laborare. Nam num. 17 post duas epistolas Innocentii ad Aurelium per saltum transilit aliam ejusdem pontificis ad eumdem episcopum, quae in corpore eorumdem codicum legitur. Hanc epistolam, [Col. 0226C] quae in editione Conciliorum est duodecima, laudatus P. Constantius in notitia epistolarum Innocentii num. 41, col. 932, refert inter suppositas ab Isidoro Mercatore. At eam reperiri in sincera collectione Hispanica, quae anterior est Isidoro, et nullum spurium documentum continet, nobis certissimum est. Non solum enim exstat in codicibus ejus collectionis originis Gallicanae, quos pauca quaedam supposititia ex Isidoro recepisse monebimus num. 16, verum etiam in exemplaribus originis Hispanicae, quae hanc collectionem sine ullo spurio Isidoriano additamento repraesentant, qualia sunt ms. Vindebonense, et alia quae Joannes Baptista Perezius adhibuit, ac ex iis quidem illam in tabula ejusdem collectionis descripsit num. 17, uti didicimus ex cod. Vat. 4587. Id vel maxime confirmat antiqua abbreviatio collectionis Hispanicae edita a cardinali de Aguirre, quae e genuinis exemplis originis Hispanicae excerpta fuit. In ea enim eadem epistola allegatur lib. I, tit. 34, his verbis: Ut nullus contra ordinem [Col. 0226D] canonum efficiatur episcopus. Epistola Innocentii ex integro 16, sed corrigendum 17; nam epistola ad Julianam nobilem, quae post ipsam ad Aurelium subjicitur in eadem abbreviatione lib. X, tit. 6, notatur num. 18. Est autem ille ipsemet titulus epistolae 12 ad Aurelium. Adde quod similiter laudatur in alia antiquiore [CCIII] abbreviatione contenta in ms. 59 capituli Veronensis, quam ex codicibus Hispanica collectione vetustioribus excerptam videbimus part. IV, cap. 4. Haec enim ibidem leguntur: Item Innocentii ad Aurelium episcopum. Facile non imponatur manus. Episcopus ex laico non ordinetur: quae sententiae in ea sola ad Aurelium epistola 12 continentur. Neque ad suppositionis suspicionem moveat mendosa consularis nota in vulgatis sic expressa: Julio quarto et Palladio viris clarissimis consulibus: corrigenda enim est: Junio quarto Palladio v. c. consule, qui fuit consul Occidentalis anni 416 Econtra [Col. 0227A] vero idem P. Coustantius in sua tabula inter Leonis epistolas ad Marcianum unam addit, quae in collectione deest: nam a num. 58 ad 61 quatuor ejusdem pontificis ad Marcianum epistolas refert, cum in corpore sint tantum tres, et praetermittit unam ad Anatolium affigendam numero 58. Quos errores nos in praemissa tabula emendantes, numeros capitulorum ad seriem epistolarum, quae in collectione leguntur, revocavimus. Haec interim documenta nec plura, nec pauciora in primigenia collectione fuere descripta.



§ 3. De tempore, loco, et auctore ejusdem collectionis.

7. Cum recentius descriptae primigeniae collectionis Hispanicae documentum sit concilium Toletanum IV, celebratum anno 633, haec collectio post hunc annum digesta perspicitur. Cum porro praefatio primae partis fere tota inveniatur in libro VI Originum S. Isidori Hispalensis, cap. 16, dubium esse potest num praefationis auctor ex S. Isidoro sumpserit, an potius S. [Col. 0227B] Isidorus ex praefatione ita profecerit, sicut idem ex aliis auctoribus, tacitis identidem nominibus, alia atque alia derivare consuevit. Hoc autem posterius omnino dicendum suadent illa praefationis aeque ac Isidoriani excerpti verba: Quorum (conciliorum) etiam gesta in hoc opere continentur. Haec enim, ut post Antonium Augustinum recte animadvertit P. Coustantius, congruunt quidem praefationi collectionis gestis conciliorum praemissae, non vero Originum libris, qui nulla synodorum gesta repraesentant: ac propterea certum esse debet S. Isidorum illud praefationis fragmentum traduxisse in suos Originum libros, et dum illud exscriberet, ea quoque verba, quae in Originum opere erant omittenda, inadvertenter recepisse. Haec ergo praefatio cum annexa collectione lucubrata fuit ante aliquanto quam S. Isidorus libros Originum scriberet. Porro Originum seu Etymologiarum libros postremum S. Isidori opus fuisse, quod moriens imperfectum reliquit, S. Braulio in praenotatione ad eosdem libros testatur. Ille autem [Col. 0227C] obiit anno 636. Hinc collectionis tempus clare deducitur nimirum inter annum 633, quo habita fuit synodus IV Toletana, et annum 636.

8. Hanc autem collectionem, ex cujus praefatione S. Isidorus Hispalensis episcopus memoratum fragmentum decerpsit, in Hispaniis lucubratam fuisse dubitare non licet. Vetustiores quidem hujus collectionis codices, qui ad originem magis accedunt, Hispani sunt, et antiquo charactere Gothico Hispanorum proprio scripti. Aerae notatio Hispanorum peculiaris, quae in pluribus etiam non Hispanis documentis post consulares notas signatur, Hispanicam originem palam declarat. Quid dicendum de synodis Hispanis, quibus haec collectio abundat? Quid de decretalibus Romanorum pontificum epistolis in eadem exhibitis, quae ad Hispanos datae fuere? Qua in re omittenda non est praeclara animadversio P. Coustantii in praefatione tom. I Epistolar. Roman. pontif., n. 147. Quod autem e veteribus hisce litteris nullam omisit [Col. 0227D] quam ad Hispanos datam norimus, id sane, vel ipso etiam tacente, Hispanum illum fuisse docet. Primus omnium in lucem edidit epistolas Hilari ad Ascanium Tarraconensem, Simplicii et Felicis ad Zenonem Hispalensem, Hormisdae duas ad Joannem Illicitanum, ejusdem papae unam ad Salustium Hispalensem, alteram ad episcopos Boeticae, alias itidem duas ad episcopos Hispaniae cum Joannis CP. libello missas, Vigilii denique ad Profuturum Bracarensem. An non et Hispanum se prodit, cum . . . . . e Gregorii litteris, quas fere [CCIV] innumeras habemus, quatuor demum exhibet, tres videlicet ad Leandrum Hispalensem, unam ad Gothorum regem Recaredum, relictis aliis, utpote ad Hispanos non datis? Illa tandem praefationis, ubi traditur symboli Constantinopolitani fides a tota Graecia et Latinitate in ECCLESUS praedicari, palam faciunt ejus praefationis et collectionis subnexae auctorem Hispanum esse, qui quod Toletana synodus III per omnes [Col. 0228A] ECCLESIAS Hispaniae fieri jusserat canone primo, id apud eas sua aetate jam receptum videns, omnibus Latinis Ecclesiis aeque usitatum credidit. Certe cum ejusmodi usus non nisi serius a caeteris Occidentalibus admissus fuerit, quemadmodum idem P. Coustantius probavit num. 139, nemo nisi Hispanus eam sententiam praefationi inserere potuit. Ex his autem corruit opinio Petri de Marca, qui in Opusculis pag. 201 hanc collectionem post Chalcedonense Leonis auctoritate editam et Occidentalibus Ecclesiis communem putavit.

9. Nunc de Hispano auctore conjicere liceat. Nonnullos in Hispania hunc codicem canonum attribuisse S. Isidoro Hispalensi testatur Antonius Augustinus in judicio ac censura de quibusdam veteribus canonum ecclesiasticorum collectoribus. Duo autem hac in re difficultatem facessere queunt: 1o quod S. Braulio in praenotatione ad libros Originum, et S. Ildefonsus de Viris illustribus cap. 9, qui catalogum operum S. Isidori contexunt, nullam hujus collectionis mentionem [Col. 0228B] faciunt; 2o quod cum in libros Originum traducta fuerit pars non exigua praefationis eidem collectioni praefixae, incredibile sit S. Isidorum, qui ex aliis scriptoribus non pauca excerpsit, ex sua quoque praefatione quaedam transcripsisse. Cum vero S. Isidori aetati maxime conveniant recentiora ejusdem collectionis documenta, nimirum synodus Hispalensis II, anni 619, ac Toletana IV, anni 633, quibus ipse praefuit; non incongrue ejus auctor jamdiu creditus est idem S. Isidorus, ut ex Gratiano colligitur, qui fragmentum praefationis in primam partem proprium ejusdem collectionis Isidoro tribuit dist. 16, c. 1. Certe vero si non ipse Isidorus, alius saltem jussu ejusdem collectionem concinnasse videtur; et hac de causa accidit ut pseudo-Isidorus, qui hanc collectionem in suam traduxit, usurpaverit Isidori nomen, praefationique suae titulum affixerit S. Isidori episcopi, eo quod eam collectionem vel a S. Isidoro episcopo Hispalensi, vel ejus consilio digestam fama tradiderat. Fuisse [Col. 0228C] quidem antiquiores codices canonum, eosque lectos in anterioribus Hispanis conciliis liquet ex § 1, n. 1. Cum porro nonnulla in ipsis deessent, et forte etiam quae in eisdem continebantur non omnino essent ordinata, sed confusa; veteres codices recognoscendi et augendi ac in meliorem formam redigendi consilium S. Isidoro in mentem venit: cui fortassis occasionem et stimulum praebuit canon quartus concilii Toletani IV, in quo ea generalis conciliorum celebrandorum regula praescripta fuit, ut omnibus in suis locis in silentio considentibus, diaconus alba indutus, Codicem canonum in medio proferens, capitula de conciliis agendis pronuntiet.



§ 4. De additamentis quae primigeniae collectioni Hispanicae subinde accesserunt. Vindicantur documenta in auctiore collectione Hispanica subjecta concilio CP. II, alias generali VI.

10. His de primigenia Hispanica collectione perscriptis, additamenta quae eidem deinceps fuerunt inserta [Col. 0228D] explicanda sunt. Antiquiores additiones leguntur in vetustissimo codice Vindebonensi 41, aliisque similibus. Hi post Bracarensis primae synodi initium, quae in praemissa tabula notatur num. 40, inserunt sine ullo numero ac extra locum proprium novem synodos Toletanas, nimirum quintam et caeteras usque ad decimam tertiam anni 683, ac postea repetunt Bracarensem I, et integram afferunt; et post Martini Bracarensis capitula addunt aliam synodum Bracarensem anni 675, et reliqua subjiciunt quae in laudata tabula primaevae collectionis indicantur. Cum ejusmodi codices, qui Toletanas synodos diligentiori cura collectas receperunt, recentiorem praeferant Toletanam XIII anni 683, careant autem Toletana XIV, [CCV] celebrata anno sequenti 684, exploratum videtur haec additamenta in primo ejusmodi additionum exemplo accessisse paulo post ipsam synodum Toletanam XIII, antequam XIV haberetur.

[Col. 0229A] 11. Novas additiones deinde suscepit haec collectio, quas exhibent codices quos Antonius Augustinus prae oculis habuit, exemplum Lucense quod Perezius laudat, codex Urgellensis ecclesiae, aliique nonnulli, ita tamen ut in his synodi omnes cujusque urbis simul ex ordine, continua numerorum serie describantur. In Graecis enim conciliis post Constantinopolitanum I additur Constantinopolitanum II, aera 720, cum quinque epistolis ad ipsum pertinentibus, videlicet una Leonis II ad episcopos Hispanos, alia ejusdem ad Quiricum, tertia ejusdem ad Simplicium comitem, quarta Benedicti presbyteri post Leonem electi ad Petrum notarium regionarium, et quinta praedicti Leonis II ad Ervigium regem. In Gallicanis synodo Vasensi I subjicitur Vasensis II anni 529, et post Aurelianensem I describitur altera anni 533, nec non quinque alia Gallicana documenta, id est concilium Epaunense anni 517, Carpentoratense anni 527, Arvernense I anni 535, ejusdem Arvernensis epistola ad Theodebertum regem, et Arvernense II anni 549; [Col. 0229B] quod tamen cum eamdem praefationem eosdemque canones habeat ac Aurelianense V, recte monuit Perezius potius dicendum esse quintum Aurelianense. In Hispanicis, post Toletanum IV subduntur ordinatim propriis item numeris distincta tredecim alia ejusdem urbis concilia a V ad XVII, quod coactum fuit anno 694, et post duas synodos Hispalenses additur Emeritensis anni 666; nec omittuntur Sententiae quae in veteribus exemplaribus conciliorum non habentur: adeo ut capitula hujus partis in his codicibus sint 68, quorum seriem videsis part. IV, c. 5, n. 3. Cum his mss. concinunt cod. Vat. Palat. 575, etsi imperfectus sit et ordine perturbatus; exemplum ms. cardinalis Passionei, quod tamen cum sit mutilum, caret conciliis Graeciae et Africae, ac in Gallicanis post duo Vasensia et Agathense deficit. Hi quoque codices synodo Toletanae II subnectunt duas epistolas Montani episcopi Toletani, unam ad fratres et filios territorii Palentini, alteram ad Turribium; et synodo [Col. 0229C] Toletanae III adjiciunt homiliam S. Leandri episcopi ob conversionem gentis post constitutos canones habitam, et alia nonnulla. In secunda vero parte post S. Gregorii epistolas, quae primigeniam collectionem claudunt, num. 103 adduntur decreta Romanae sedis de recipiendis et non recipiendis libris ab Hormisda papa edita. Est decretum de apocryphis, quod in vulgatis Conciliorum Gelasio tribuitur, de quo vide part. II, c. 11, § 5.

12. Haec auctior collectio, cujus recentius documentum est synodus Toletana XVII anni 694, usui fuit auctori ejus breviationis seu indicis canonum collectionis Hispanicae, de quo plura dicemus parte IV, c. 5. Numeri enim capitulorum, quibus documenta ejusdem collectionis ibidem allegantur, cum iis numeris plane congruunt qui in hac auctiori collectione inveniuntur. Haec est illud Corpus canonum, quod Alexander III authenticum appellavit, ut patet ex his verbis Innocentii III in epist. 121 ad Petrum Compostellanum lib. II: Emeritense vero concilium authenticum [Col. 0229D] esse multis rationibus astruebat: tum quia cum aliis conciliis continetur in libro qui Corpus canonum appellatur, quem Alexander papa per interlocutionem authenticum appellavit; tum quia, etc. Concilium Emeritense in memorata tantum auctiori collectione describitur. Omnia quidem ejus documenta sincera sunt, et nothis quibusque eadem collectio est expers. Difficultatem quispiam ingeret ex Constantinopolitano II, quod, ut ibidem profertur, nonnulli post magnum Baronium in suspicionem adduxerunt ob eas praesertim epistolas quae ipsi subjectae leguntur. Constantinopolitana synodus quae in hac collectione inscribitur secunda, est concilium sextum generale Constantinopoli contra Monothelitas celebratum: secundum autem Constantinopolitanum dicitur ex ordine ipsius collectionis, in qua Constantinopolitano I statim subjicitur, vel etiam quia synodus V Hispanis erat ignota; ac propterea in concilio Toletano XIV [Col. 0230A] haec synodus CP. (sexta generalis) post Chalcedonensem recipienda et codici ex ordine inserenda decernitur. Non omnia ejusdem synodi gesta ad Hispanos missa, sed definitio fidei, acclamationes episcoporum, quae et prosphoneticus [CCVI] dicuntur, et edictum fidei ab imperatore directum, tantummodo transmissa fuerunt. Neque enim initio cuncta gesta, sed praecipua capita (idipsum Chalcedonensi pariter accidisse vidimus tom. II, col. 1218) Latine reddita, et in Hispanias directa, ut Leo II in epistola ad Hispanos episcopos tradit. Ex hac autem epistola, non vero ex interpretatione totius synodi, se omnem ordinem gestorum, gestaque ordinum cognovisse iidem episcopi in laudato Toletano concilio pronuntiant. Sola vero definitio quae ad actionem 17 sextae generalis synodi pertinet, Codici canonum auctiori inserta fuit. Quod si huic CP. concilio habito an. 680 et 681, in eodem Codice affigitur aera 720, quae respondet anno 682, id errori collectoris tribuendum, qui ex transmissa ejusdem concilii definitione notis chronicis experte, verum [Col. 0230B] annum colligere nequaquam potuit. Opponunt in Leonis II litteris tradi concilium celebratum indictione 9, cum tamen acta novissimarum actionum 17 et 18 indictionem 10 praeferant. Verum etsi apud Graecos mense Septembri anni 681 inchoaret indictio 10, Leo tamen uti voluit nona indictione, quae apud Romanos adhuc decurrebat. Neque moveat in epistola ejusdem pontificis ad regem Ervigium (quam Benedicti epistolae in codicibus subjectam, Loaisa eidem Benedicto tribuendam praeter nostrorum codicum fidem perperam credidit) scribi imperatorem de congreganda synodo dedisse litteras ad Agathonem, cum ad Domnum dederit. Cum enim eaedem litterae ad Domnum scriptae, post ejus mortem Romam allatae, Agathoni ejus successori traditae fuerint; Leo has ad Agathonem directas scribere potuit. Nihil igitur grave opponitur quominus haec documenta septimi saeculi ad Hispanos data, et ab Hispanis huic vetustissimae Hispanicae collectioni sub finem ejusdem [Col. 0230C] septimi saeculi, aut sub octavi initium adjecta, sincera credantur: adeo ut hoc canonum corpus his aliisque additamentis auctum Alexander III authenticum jure affirmaverit.

13. Codex S. Aemiliani, cujus Perezius meminit, alia peculiaria documenta in Hispaniensibus conciliis praebuit, nimirum Caesaraugustanum II anni 592, et III anni 691; Barcinonensia duo, unum circa annum 540, alterum anni 599; Oscense anni 598, Egarense anni 614, duo Toletana a decem et septem jam memoratis distincta, unum anni 12 Recaredi regis, id est anni 597; aliud sub Gundemaro anni 610 et legem regis Chintillae, quae Toletanam V synodum confirmavit; ac synodum Narbonensem anni 589, quae idcirco inter Hispanica concilia inserta fuit, quia tunc provincia Narbonensis I Gothis principibus in Hispania regnantibus suberat et una erat ex sex provinciis Hispaniae, ac Narbonensis metropolita cum suis suffraganes Hispanis conciliis intererat ac subscribebat. Stephanus Baluzius in praefatione ad novam conciliorum [Col. 0230D] collectionem num. 13 scribit: Joannes Baptista Perezius suspicionem facit de falsitate duorum conciliorum Toletanorum, ejus nimirum quod sub Gundemaro rege celebratum dicitur, et alterius quod sub Recaredo, ut patet ex secunda praefatione ejus ad concilia Romam missa. At Perezii verba nullam falsitatis suspicionem injiciunt. Solum ea proprio numero et loco una cum caeteris nequaquam notata admiratur, et cur id acciderit conjicere studet. Illud porro (inquit in laudata praefatione secunda edita in Apparatu I Conciliorum editionis Venetae col. 50) mihi magis est dubium, cur hoc concilium sub Gundemaro, et alterum Toletanum anno 12 Recaredi, hic etiam a nobis descriptum, non sint relata in numerum Toletanorum, cum ex ordine temporum quartum et quintum inscribi debuissent: qui numerus sequentibus conciliis constanter tribui solet. Neque vero additum nostra aetate numerum conciliis Toletanis affirmare quispiam potest; cum Gothos [Col. 0231A] eodem numero usos ex cap. 9 concilii XIII Toletani discamus, ubi quod nobis est duodecimum, plane etiam vocatur duodecimum. Neque rursus ignorata fuisse haec duo concilia a posterioribus Gothis in tam recenti memoria fit verisimile. Itaque mihi nondum causa liquet, nisi forte horum duorum brevitas et exiguitas impedivit quominus in majorum conciliorum numerum referrentur. His autem documentis laudati codicis S. Aemiliani fidem adjicit alia multo ve ustior collectio seu abbreviatio antiquioris collectionis in ms. Veronensi contenta, de qua dicemus part. IV, c. 4, ubi ex conciliis memoratis quatuor recensentur, nimirum Caesaraugustanum II, Barcinonense I, Oscense et Narbonense. [CCVII] Similiter Caesaraugustanum II inventum fuit in alio ms. codice Alveldensi, quem Vigila presbyter scripsit; et Toletanum sub Gundemaro rege repertum fuit etiam tum in eodem cod. Alveldensi, tum in alio Soriensi, uti Perezius in secunda praefatione testatur. Addemus tandem in eodem exemplo S. Aemiliani inveniri epistolam Turribii [Col. 0231B] postea Asturicensis episcopi ad Idacium et Ceponium, abjurationem haeresis Priscillianae factam ab episcopis Dictinio et Symposio, et concilii Toletani I sententiam de communione quibusdam episcopis reddenda, vel neganda. Haec documenta, quae Ambrosius Moreles ex eodem S. Aemiliani codice ediderat, a Baluzio aliisque in dubium vocata, defendimus tom. I, col. 1475, et plenius tom. II, col. 1376 et seqq.



§ 5. Notabilis distinctio codicum originis Hispanicae et originis Gallicanae.

13. Duas species codicum hujus collectionis distinguere permagni interest, quorum alii sunt Hispanicae originis, alii Gallicanae. Hispanicae originis appellamus codices qui in Hispania frequentiores, vel ex Hispania in alias regiones traducti, puram repraesentant collectionem Hispanicam. Sunt autem quidam alii codices qui, etsi eamdem collectionem contineant, duobus tamen ab ea quam puri illi codices [Col. 0231C] exhibent, non minimum discrepant, nimirum tum ob non paucas lectiones ex ingenio emendatas, quae a vera lectione maxime absunt, tum ob quaedam addititia capita, vel etiam integra documenta, quae in puris ejusdem collectionis exemplaribus non inveniuntur. Hos autem codices Gallicanae originis idcirco vocamus, quia omnes quos hujus generis esse deprehendimus, in Galliis frequentiores sunt, et qui alibi exstant, e Galliis provenerunt; adeo ut horum origo Galliis tribuenda videatur. Tales sunt codex Vat. 1341, quem ad Augustodunensem Ecclesiam pertinuisse vidimus, ac tres Gallicani memorati a P. Coustantio, Laudunensis, Bellovacensis, et Noviomensis, quos cum laudato Vaticano omnino concordare, ex iis quae idem Coustantius notavit, plane perspeximus. Hi vero codices nec primigeniam breviorem, nec illam auctiorem collectionem Hispanicam continent, quam num. 11 explicavimus, sed illam quae additamenta praefert recensita num. 10, qualem in Vindebonensi originis Hispanicae invenimus.

[Col. 0231D] 14. Quantum ad arbitrarias emendationes quibus codices Gallicanae originis ab exemplaribus originis Hispanicae potissimum differunt, dum nos in paranda editione Epistolarum S. Leonis conferendos curavimus tum codicem Vindebonensem originis Hispanicae, tum Vaticanum 1341 originis Gallicanae, deteximus in Vindebonensi plures lectiones erroneas esse atque corruptas, quae in laudato Vaticano emendatae, idoneum sensum reddunt. Nisi quid nobis aliunde praesto fuisset, has ita emendatas germanas esse S. Leonis lectiones credidissemus. At cum earumdem epistolarum alia diversarum et vetustiorum etiam collectionum exempla nobis suppeterent quae veras Leoninas lectiones concorditer conservarunt cognovimus [Col. 0232A] ad has frequentius accedere ipsas erroneas lectiones codicis Vindebonensis originis Hispanicae, multum autem abesse ab iisdem emendationes quae in Vaticano exemplo proferuntur. Hinc manifestum fit aliquem antiquum Gallicanum studiosum virum, qui collectionem Hispanicam ex codice originis Hispanae ita mendoso, uti est Vindebonensis, exscribendam susceperat, erroneas illas lectiones liberiori licentia correxisse ex ingenio, novasque illas lectiones ab omnibus aliis codicibus discrepantes induxisse. Plura hic possemus afferre Leonina ejusmodi exempla; sed cum ea suis locis notavimus tomo primo, quae simul indicantur in ejusdem tomi indice, col. 1539, verbo Collectio Hispanica, eo lectores remittimus. Qua autem libertate usus est studiosus ille vir in Leonis epistolis, usum quoque fuisse in caeteris documentis quae in mss. originis Hispanicae Vindebonensi similibus frequentia menda praeferunt, nihil est dubitandum. Id perspicuum fit ex editione Conciliorum Severini Binii, in qua Hispanica concilia duplici editione [Col. 0232B] producuntur, nimirum ex editione antea vulgata, et ex editione Garsiae Loaisae. Vulgata editio ex Isidoro dimanat, qui e codicibus Gallicanae originis Hispanicam [CCVIII] collectionem in suam derivavit. Loaisae vero editio ad codices Hispanicae originis exacta fuit. Insignis lectionum varietas quae in vulgata illa editione perspicitur, ad arbitrarias correctiones referenda est veteris ejus antiquarii, qui mendosum Hispanicum exemplum describens, marte suo emendandum credidit. Loaisae vero contigit puriora et emendatiora Hispanica exemplaria invenire, ex quibus ejus editio iis mendis caret quae in Vindebonensi aliisque similibus occurrunt. Exemplum autem quod adhibuit primus ille Gallicanus librarius, qui collectionem Hispanicam emendavit, vel ipsum [(a) 1Kb] Vindebonense fuit, vel aliud simile Vindebonensi, cujus frequentiora sphalmata tot arbitrariis emendationibus occasionem dedere. Has vero emendationes liberiores a studioso viro in aliquem codicem [Col. 0232C] ante Isidorianae collectionis editionem fuisse inductas duo nobis indicio sunt: 1o quia ipsas receptas invenimus in collectione Herovalliana, quam Isidoriana anteriorem videbimus part. IV, c. 7; 2o quia ipse Isidorus dum Hispanicam collectionem in suam transtulit, documenta ejusdem cum iisdem emendationibus descripsit.

15. Hac porro in re illud animadvertere libet, Isidoro Mercatori tribui corrupisse epigraphen epistolae Vigilii papae ad Profuturum, quae apud ipsum et in memoratis Gallicanis exemplis collectionis Hispanicae Eutherio inscribitur, etsi in praemissa eorumdem codicum tabula ad Profuturum data dicatur. Verum lectionem Eutherio induxit ille antiquior librarius qui erroneas lectiones codicis Hispanicae originis emendavit. In Vindebonensi enim hic mendosus titulus in corpore legitur: Epistola Vigilii papae ad Futurum episcopum; et in epigraphe: Dilectissimo fratri Futuro Vigilius. Pro voce autem Futuro, quae insuetum nomen referebat, Euturo legere, et Eutherio corrigere [Col. 0232D] facile fuit. Isidorus ergo, cum codicem exscripserit originis Gallicanae, Profuturi nomen non mutavit, sed lectionem, quam in eodem codice emendatam invenit, in suam collectionem traduxit.

16. Rursum vero post Isidorum in eamdem collectionem Hispanicam originis Gallicanae manus immissae sunt. Nam praeter lectiones ex arbitrio emendatas, quas Isidoriana collectione anteriores vidimus, laudati codices quaedam additamenta receperunt partim sincera, partim apocrypha, quae ex collectione Isidori sumpta dignoscuntur. Primo ante praefationem non solum praemittuntur annotationes de synodis, libellus provinciarum, et notitia Galliarum, quae item in Isidoro praecedunt; sed etiam describitur [Col. 0233A] Ordo de celebrando concilio, quem Isidorus suo codici se inseruisse in praefatione testatur. Dein post tabulam primae partis intrusi sunt canones apostolici, quos collectionis Hispanicae auctor in praefatione uti apocryphos rejecit. In codice Vat. 1341 iidem canones indicantur initio praemissae tabulae, sed sine numero (nam numerus capitulorum a Nicaenis canonibus incipit): quod eosdem canones in hisce codicibus addititios confirmat. Additi autem videntur ex mss. Isidori Mercatoris, qui ipsos canones cum caeteris documentis collectionis Hispanicae primus conjunxit. In secunda autem parte, quae inchoat a duabus epistolis Damasi, alteri hujus pontificis epistolae ex spuriis Isidori mercibus intermixtae sunt epistolae tres, una Stephani archiepiscopi et trium conciliorum ad Damasum papam, alia Damasi ad eumdem Stephanum et ad concilia Africae, tertia ejusdem ad episcopos Numidiae: et hae quidem epistolae iisdem Damasi genuinis litteris in partes dissectis [Col. 0233B] ita sunt intermixtae, ut in Isidoriana collectione cap. 6, §, 5 distinctius notabimus. Mirum porro accidit eum qui has tres epistolas spurias in Damaso addidit, ab aliis pluribus quae in sequentibus pontificibus ex eodem Isidori fonte suppetebant abstinuisse. Solum in litteris Vigilii ad Profuturum ex Isidoro attexuit duo capitula sextum et septimum, quae in puris Hispanicis codicibus desunt. Tandem ex genuinis unum in fine subjecit praeter fidem tabulae omniumque codicum originis Hispanicae, Gregorii scilicet Junioris decretum, seu concilium Romanum cum 17 anathematismis et subscriptionibus episcoporum, quod ex eodem Isidoro sumptum videtur. His autem paucis partim supposititiis, partim genuinis additamentis exceptis, laudati codices [CCIX] originis Gallicanae eam in caeteris collectionis Hispanicae auctiorem formam exhibent, quae in ms. Vindebonensi originis Hispanae novem Toletana concilia, et Bracarense anni 575, primigeniae collectioni addita recipit. Hinc librarius primi ejus exempli, ex quo memorati quatuor [Col. 0233C] codices originis Gallicanae, id est Vat. 1341, Laudunensis, Bellovacensis, et Noviomensis proficiscuntur, duo prae oculis habuit exemplaria, unum collectionis Hispanicae liberius emendatae, ex quo ipsam perinde emendatam descripsit, alterum Isidori, ex quo illa additamenta decerpsit. Quod si e tribus epistolis S. Gregorii Magni ad Leandrum quae in praemissa tabula indicantur, duas tantum exhibent laudati codices originis Gallicanae (secundam enim ignorant); id vel saltui tribuendum est primi ejus librarii ex quo ejusmodi codices prodeunt, vel certe ille librarius codicem Hispanicae originis adhibuit, in quo similis saltus amanuensis oscitantia inciderat. Hic autem defectus codicum Gallicanae originis memoria retinendus est ob ea quae de Isidoro dicturi sumus cap. 6.

17. Unum vero hic animadvertendum credimus. Si omnes codices collectionis Hispanicae originis Gallicanae ejusdem rationis essent ac Vaticanus 1341 et alii tres recensiti et allegati a P. Coustantio, ita ut praeter [Col. 0233D] emendationes liberiores indicata quoque additamenta ex Isidoro excerpta omnes exhiberent, nec unum hisce additamentis expertem, solisque emendationibus liberioribus distinctum liceret reperire (quod illis inquirendum relinquimus qui in Galliis plura ejusmodi exemplaria invenire et conferre queunt); tunc vehemens suspicio ingereretur ipsum fortassis Isidorum Mercatorem, quem Gallicanum fuisse videbimus, eorumdem exemplarium Gallicanae originis fuisse auctorem, qui scilicet codicem Hispanae originis exscribens, suo arbitrio emendavit simul, et indicatis tum sinceris, tum supposititiis additionibus auxit, antequam digereret suam collectionem pluribus imposturis refertam, cui ipsam Hispanicam collectionem abs sese jam emendatam inseruit. Qua tamen in re caute deliberandum erit, si praesertim quaedam collectiones Isidoriana anteriores, uti est Herovalliana, ex codicibus Hispanicis Gallicanae originis aliquot [Col. 0234A] quidem emendationes arbitrarias, nihil autem ex recensitis additamentis receperint.



§ 6. De his qui ex codicibus collectionis Hispanicae documenta ediderunt vel emendarunt, ac praesertim de Joanne Baptista Perezio.

18. Prima editio documentorum collectionis Hispanicae est illa Merlini quae, cum ex Isidori codice prodeat, eadem documenta ab Isidoro recepta exhibet cum lectionibus codicum originis Gallicanae, quibus Isidorus usus est. Hinc lectiones hujus editionis, quae in vulgatis Conciliorum repetita fuit, suspectae esse debent, eo quod liberiores emendationes num. 14 indicatas contineant. Ad distinguendas ac restituendas germanas lectiones collectionis Hispanicae, opus esset conferre codices qui Hispanicam originem praeferunt. Primus qui hac in re perutilem operam posuit est Joannes Baptista Perezius. Gregorius XIII, cum in editionem ac emendationem librorum Gratiani vetera exemplaria canonum et decretalium describenda vel conferenda undique [Col. 0234B] conquireret, intelligens in Hispania praestantissimos hujus generis codices inveniri, Gaspari Quirogae tunc episcopo Conchensi, postea archiepiscopo Toletano et cardinali, id negotii dedit, ut eosdem codices quantum ad concilia praecipue Hispanica cum vulgatis conferendos, et inedita ex iisdem transcribenda curaret. Is vero hanc curam commisit viro doctissimo familiari suo Joanni Baptistae Perezio, qui postea fuit canonicus et a bibliotheca Ecclesiae Toletanae, ac dein episcopus Segobricensis. Hic autem ob temporis angustias uno ms. Lucensi usus, qui omnium antiquissimus et locupletissimus videbatur, et interdum duobus aliis, quingenta loca insignia in laudatis conciliis emendavit, ac sex ineditas synodos et fragmenta item in aliis multa descripsit, nec non abbreviationem seu indicem canonum collectionis Hispanicae, de quo dicemus part. IV, c. 5. Haec omnia anno 1575 ad pontificem missa fuere scripta in libro [CCX] qui est inter mss. Vaticana num. 4887. Ex hoc ms. Quirogae [Col. 0234C] epistolam ad Gregorium XIII, Perezii praefationem, et aliam peculiarem ejusdem Perezii notationem, quae rebus pluribus utiles futurae sunt, in calce hujus capitis subjiciemus. Cum hoc primum opus Romano antistiti placuisset, et Perezius ob hunc egregium laborem munificentissime remuneratus, ad alia quae pollicitus fuerat impendenda fuisset impulsus; anno sequenti 1576 alias synodos Hispanas nondum impressas ex codice potissimum S. Aemiliani transcripsit, et chronologiam conciliorum Hispaniae a cardinali de Aguirre (T. I Concil. Hisp., pag. 13) postea typis impressam exactissime digessit in altero libro, ex quo alia tum Quirogae epistola ad pontificem, tum Perezii praefatio ad lectorem editae invenientur post Stephani Baluzii praefationem ad novam Conciliorum editionem, ac exinde in Apparatu I ad Concilia Labbeana editionis Venetae, col. 48 et 49. Aliud horum duorum librorum exemplum idem Perezius miserat etiam ad Antonium Augustinum tunc episcopum Herdensem, et electum Tarraconensem, uti discimus ex [Col. 0234D] duabus ejusdem Augustini epistolis ad ipsum Perezium, quae a cardinali de Aguirre editae sunt tomo IV Conciliorum Hispaniae, pag. 650 et 651 Romanae editionis anni 1692. Hi libri deinde transierunt in bibliothecam nobilissimi Gasparis Mendozae Ibannez marchionis Mondexarensis et Tendillae comitis, qui eosdem postea communicavit Stephano Baluzio, dein vero dono dedit laudato cardinali de Aguirre.

19. His praeclaris Perezii laboribus usi sunt Romani correctores Gratiani, cum plura loca auctoritate codicis Lucensis emendarunt. Cardinalis Baronius et ex eo Binius Narbonensem synodum anni 589 ediderunt, uti in secundo Perezii tomo ex S. Aemiliani codice descripta fuerat. Anno 1593 Garsias Loaisa ordinis Praedicatorum tum Philippi III Hispaniarum regis praeceptor, postea vero archiepiscopus Toletanus, in Hispaniensium Conciliorum editione eosdem fere codices quos Perezius adhibuit. Sunt [Col. 0235A] qui suspicantur Loaisam ex Perezii libris profecisse. At eum non vidisse hos libros, quaedam indicia nobis satis aperte manifestant. Si enim illos evolvisset, haud affirmasset in praefatione Lucensem codicem fuisse descriptum ac missum Romam, cum Perezius non totum eum codicem, sed solas variantes, et quae erant inedita Conciliorum Hispaniae in suis libris Romam missis expresserit. Praeterea ex quatuor praecipuis codicibus quos Perezius laudat, tres tantum Loaisa agnovit, et in his Hispalensem vocat, quem rectius S. Aemiliani appellasset, si Perezium legisset. Alias animadversiones praetermittimus, cum hae duae Loaisam a plagii nota satis purgent. Quod si in multis hujus editio cum Perezii libris convenit, nihil mirum, quippe iisdem codicibus Hispanicis uterque usus est. Hinc autem sola concilia Hispaniae ad codices Hispanae originis emendata vel edita dici possunt. Reliqua vero sunt alia tum Graeciae, tum Africae, tum Galliarum concilia, quae ex Isidoro, seu ex codicibus originis Gallicanae vulgata, lectionibus exemplarium [Col. 0235B] Hispanicae originis carent: ac praeterea eamdem opem exspectant pleraque decretalia pontificum, quae in secunda collectionis Hispanicae parte continentur. Nos in Leonis epistolis hanc diligentiam adhibuimus. Alii germanas lectiones tum in caeteris conciliis, tum in epistolis pontificum ex aliis optimae notae collectionibus et exemplaribus edidere. At quae sint lectiones codicum originis Hispanicae, ex quibus patefiat sincerus textus ejusdem collectionis in plerisque adhuc desideratur.

20. Nunc ex ms. Vat. 4887 appendenda sunt quae antea recepimus.


Gasparis Quirogae episcopi Conchensis epistola ad Gregorium XIII.

»Sanctissimo domino nostro Gregorio XIII pontifici maximo Gaspar Quiroga episcopus Conchensis post humillima pedum oscula S. P. D.

»Cum multa quotidie beneficia a vestrae sanctitatis [Col. 0235C] sollicitudine Ecclesia catholica accipiat, quae vestrae beatitudinis nomen immortalitati consecrabunt; tum nihil, ut puto, erit apud omnem posteritatem illustrius quam quod juris canonici fontes, hoc est Gratiani collectionem et Romanorum pontificum epistolas repurgandas curet. Cum enim eorum librorum auctoritate omnis pene ecclesiasticae gubernationis disciplina nitatur; cum nulli [CCXI] magis libri omnium manibus terantur, nulli frequentius in scholis citentur; non sine magno nostro pudore audiebamus infinitis mendis esse refertissimos, quae vel ex rudis aetatis vitio, vel impressorum negligentia contraxerant. Quanta porro sollicitudine eorum librorum emendationem vestra sanctitas faciendam curet, satis magno testimonio illa sunt quod doctissimorum hominum congregationem ad hoc ipsum Romae institutam habet; quod exemplaria vetera undique conquirat, vel illorum exempla descripta ad se perferri jubeat. Cum vero audisset exstare in Hispania aliquot vetustos conciliorum codices in S. Laurentii bibliotheca, quam Philippus [Col. 0235D] rex catholicus non minori studio quam Ptolomeus ille Philadelphus omni librorum genere in dies magis magisque instruit, illico mihi vestra sanctitas, brevi apostolico de ea re misso, mandavit ut ex iis codicibus librum quemdam canonum exscribendum, et concilia cum impressis conferenda curarem, ad vestramque beatitudinem mitterem. Quod statim est a me pro mea erga vestram sanctitatem sedemque apostolicam observantia fieri coeptum et jam tandem, Deo juvante, ad finem perductum. In quo propter summas meas occupationes magna ex parte usus sum opera domestici ministri mei Joannis Baptistae Perezii juvenis docti, et in hoc genere litterarum valde exercitati: qui (ni fallor) suam in hoc opere fidem et diligentiam egregie praestitit. Nunc sanctitatem vestram supplex oro, et hanc meam in se observantiam summumque obsequendi studium benigne accipiat; et quaecunque a me praestari posse viderit, mihi frequenter [Col. 0236A] pro suo jure imperet. Deus Opt. Max. beatitudinem vestram Ecclesiae suae quam diutissime incolumem conservet.

»Madriti XV kal. Aprilis MDLXXV.«


Joannis Baptistae Perezii praefatio in tomum I Collationum quas in laudato ms. Vat. 4887 descriptas Romam misit.

»Descriptor harum Collationum Lectori.

»Reverendissimus dominus meus Gaspar Quiroga episcopus Conchensis, generalis per Hispaniam inquisitor, jussus a SS. domino nostro Gregorio XIII collationes conciliorum Hispaniensium faciendas curare, me inter caeteros suos ministros elegit cui id opus committeret. Quod munus etsi scio me non satis pro dignitate implesse, sed fidem tamen et diligentiam in eo meam, quisquis haec legeris, non omnino improbabis. Ut vero quae hoc volumine contineantur, vel a me praestita sint cognoscas, necesse est me hoc loco paucis praefari. Quantum utilitatis [Col. 0236B] afferant vetusti codices manuscripti ad puros fontes omnium disciplinarum retinendos, frustra nunc persequar, cum id tam multi castigationum libri a viris doctis nostrae aetatis in lucem editi, cum magno litterarum fructu persuaserint. Neque vero ejus laboris summas utilitates diffitebuntur, nisi qui vel ita fuerint caeci, ut non videant semper in deterius abire posteriora quaeque ab uno exemplari saepe descripta, vel ita excordes, ut nihilo plus ament lucem quam tenebras; nihil interesse putent affirmeturne aliquid an negetur. Quae diligentia, si in restituendo Cicerone, Galeno vel Aristotele laudatur, multo quidem laudabilius in ecclesiasticos libros conferetur, et conciliorum atque Romanorum pontificum canonicas sanctiones, quarum summa est post Scripturae sacrae libros auctoritas. Multi quidem per Hispaniam sunt conciliorum codices vetustissimi, omnes litteris Gothicis descripti, qui magnum imprimis adjumentum afferre possent ad hanc conciliorum emendationem. [Col. 0236C] Nam praeter quatuor codices veteres qui in bibliotheca regia S. Laurentii studio regis catholici Philippi constructa asservantur (de quibus ante concilium Eliberitanum dicam), et duos in Ecclesia Toletana, multi praeterea alii in antiquis ecclesiis adhuc exstant, ut in Ovetensi et Urgellensi, atque in monasteriis S. Facundi, S. Zoili, S. Petri Montensis, Oniae, et aliis fortasse quae mihi nondum cognita sunt. Quos omnes codices si quis consuleret, mirabile est quantum lucis conciliis afferretur. Ego quidem in his conciliorum collationibus uno fere Lucensi codice usus sum, tum quod ad festinationem [CCXII] urgebat, tum quod hic codex antiquissimus et copiosissimus domino meo episcopo est visus. Quanquam et interdum alios duos adhibui, sed id quidem paucis locis, ut in ipsis castigationibus testor. Quod si ex uno libro quingenta loca insignia in conciliis Hispaniensibus emendavi; quid futurum quis putet, si reliquos adhibuissem codices, si non modo Hispaniensia concilia, sed Graeca, Africana et Gallica contulissem? [Col. 0236D] Jam vero si ex hoc codice sex addidi concilia nondum impressa, nempe quinque posteriora Toletana, et unum Emeritense, et fragmenta item in aliis multa; quaenam fieret accessio, si ex codice S. Aemiliani addidissem quae in eo sunt, tria Toletana, unum sub Gundemaro, alterum anno duodecimo Recaredi, aliud vero anno primo Chintillae; et Caesaraugustana item secundum et tertium, Barcinonensia duo, Oscense et Egarense, omnia haec Hispaniensia? Mitto enim illa Hispaniae excidio posteriora, sed antiqua tamen, Compostellanum, Legionense, Vallisoletanum, Cojancense, et multa ejusmodi quae apud nos habemus. Sed de his omnibus alteri et tempori et volumini reservatis, nunc de hoc nostro volumine quod est in manibus agamus, in quo haec a nobis sunt descripta. Imprimis librum cui titulus est Excerpta canonum (hoc enim nomen singulae paginae praeferebant) ex codice Lucensi transcripsimus, quanquam et is in [Col. 0237A] aliis vetustis conciliorum codicibus legitur, ut in Vigilano et Ovetensi. Id opus collectio quaedam est, sive index canonum omnium qui in conciliis vel epistolis Romanorum pontificum ad ea usque tempora continebantur: digestus non quidem ordine alphabetico, sed per locos communes distributis rerum generibus, de cujus auctore nihil, quod sciam, hactenus constat. Certe antiquior est Burchardo, Ivone et Gratiano, qui jus canonicum in locos communes digesserunt. Non vero esse hoc Isidori vel illud argumento est quod hic concilia Toletana ad duodecimum usque passim citentur, cum constet Isidorum ante sextum Toletanum obiisse. At mihi quidem, si ex conjecturis loqui fas est, illud potius Juliano archiepiscopo Toletano tribuendum videtur, qui illis temporibus floruit, et quatuor conciliis Toletanis praefuit magna doctrinae celebritate. Quod indicant ejus tria opera jam hactenus typis mandata, nempe Prognostica, Contra Judaeos, et Antikimena, praeter alia quae ab ejus successore Felice enumerantur: [Col. 0237B] qui etiam prodit hunc versibus lusisse, ut vel ex eo suspicari liceat ab eodem conscripta ea carmina quae aliquibus libris hujus operis praeponuntur. Nam quod illa inania et boatu tantum contexta sint, id vitium rudi illi aetati condonandum merito videatur. In eo libro admonendus est lector, quod passim ibi scribitur a cap. XX aut XXX, hoc significare illud nempe concilium, cujus pars aliqua tum citatur, esse a capite vel ab initio conciliorum vigesimum aut trigesimum in ordine eorum quae in Lucensi codice continebantur: et eodem modo in pontificum epistolis, quas ex ordine quoque enumerat. Id quod ex indice conciliorum et epistolarum pontificiarum intelliges, quem mox ipsi operi praeponemus. Sequuntur concilia Hispaniensia, quae ex codice Lucensi cum impressis anni 1567 contulimus. In his brevitatis causa aliquibus notis usi sumus, ut his L. H. A. AE. de quibus ante concilium Eliberitanum mox dicemus. Quanquam vero omnia loca quibus impressa a manuscriptis [Col. 0237C] distabant observaverimus, ea tamen solum quae plane et omnino in impressis emendari debere judicabamus, asterisco in margine notavimus, ut festinus lector caetera si vellet praeteriret. Nam illud mirari nemo debet, quod non modo loca melius in mss. habentia descripserimus, sed ea etiam quae plane in his depravata esse videbamus. Quis enim neget multis locis mendosos quoque esse manuscriptos, et veram lectionem ex multis inter se collatis eruendam? Nos tamen in eo summam fidem adhibere maluimus, et in partem peccare tutiorem: quod usu edocti speremus non defuturos, qui vel in depravata scriptura plerumque vestigia alicujus verae lectionis pervestigando reperiant. Itaque et in caeteris conciliis Toletanis et Emeritensi, quae integra hinc descripsimus, relicta in ipso contextu saepe depravata (ut erat in ipso codice) scriptura, adhibito tantum verae interpunctionis labore (quae nulla omnino in codice erat), conjecturas nostras in margine ascripsimus; et fortasse [CCXIII] multis locis desperatissimis medicinam [Col. 0237D] fecimus. Reliquum illud est, ut si quid in nostra sententia exponenda alicubi peccatum sit, id totum correctioni catholicae Romanae Ecclesiae (quod obsequentissimo facimus animo) subdamus.«


Ejusdem Perezii annotatio ante variantes concilii Eliberitani, ubi agit de quatuor insignioribus codicibus collectionis Hispanicae.

(Inter aliquot egregias annotationes quas Perezius in memorato Vaticano codice scripsit, illam praecipue hic subnectimus, qua codicum notas L. H. A. AE. sese explicaturum in antecedenti praefatione spopondit. Cum nota L. codicem Lucensem, H. Hispalensem, A. Alveldensem, et AE. S. Aemiliani exemplum indicet, de singulis haec habet.)

[Col. 0238A] »Quatuor hi codices sunt in membranis manuscripti litteris Gothicis, servanturque in monasterio D. Laurentii regii apud Escurialium, quod nuper exstruxit Philippus II rex Hispaniarum catholicus.

»Lucensis est allatus ex Ecclesia Lucensi. Non habet annum quo scriptus sit; sed certe ante sexcentos vel septingentos annos. In eo sunt praeter impressa haec concilia, quae nondum prodierunt, Emeritense et quinque Toletana [(a) 1Kb] a decimo tertio ad decimum septimum.

»Hispalensis coepit ita a nostris appellari, quod ex conjecturis credatur scriptus Hispali. Fuit Martini Ajalae archiepiscopi Valentini, scriptus aera 949, ut in eo dicitur, id est anno Christi 911. In hoc sunt concilia quae vulgo habentur etiam in veteribus impressionibus, sub recepta illa in omnibus mss. divisione, ab Isidoro [S. Isidorum episcopum Hispalensem intelligit], ut puto, primum usurpata, nempe in Orientalia, Africana, Gallica et Hispaniensia. In hoc [Col. 0238B] autem codice, quod quidem non exstet, tantum est decimum tertium Toletanum.

»Alveldensis fuit scriptus a Vigila presbytero in monasterio S. Martini de Alvelda aera 1014, ut in eo dicitur, id est anno Christi 976. In hoc praeter impressa sunt Toletanum XV et XVI, et Caesaraugustanum II.

»S. Aemiliani codex allatus ex monasterio S. Aemiliani de la Cogolla prope Najaram, scriptus anno Domini 962, ut ibi dicitur. Est vero omnium locupletissimus. Nam praeter communia habet haec nondum impressa, Caesaraugustanum II et III, Barcinonensia duo, Oscense, Egarense, Toletanum sub Gundemaro, alterum Toletanum anno duodecimo Recaredi, et item aliud Toletanum anno primo Chintillae.«

Alia porro, quae in hoc eodem ms. legebantur nondum impressa, quaeque ad Priscillianistarum causam pertinent, non solum indicat in alia notatione, ex qua excerptum dedimus tom. II, col. 1376, verum [Col. 0238C] etiam in eodem tomo descripsit.



CAPUT V. De collectione Hadriano-Hispanica, quae exstat in ms. Vaticano 1338.

1. Cum auctor vetustae collectionis a Luca d'Acheri editae, et Rabanus Maurus, de quibus parte quarta erit sermo, Graecarum synodorum canones, et Africanos, constitutionesque apostolicas cum iisdem titulis ac numeris Hadrianae collectionis recitent; ac praeterea inter conciliorum canones non paucos afferant Africanos, Gallicos et Hispaniensis, qui non in Hadriana, sed in Hispanica collectione continentur; eos vel utraque illa collectione usos liquet, vel saltem alia, quae Hadrianae collectioni memoratos canones collectionis Hispanicae insertos praeferret. Id postremum quidem nobis probabilius creditur. Si enim illi integram et separatam collectionem Hispanicam adhibuissent, non solos canones conciliorum in ea inventos, sed decretales etiam ejusdem, quae in Hadriana [Col. 0238D] desunt, aliquando saltem allegassent. Ne vero id somnio [CCXIV] simile videatur, codicem Vat. 1338 nacti sumus, in quo ejusmodi collectio Hadriano-Hispanica exhibetur.

2. Est codex pergamenus in-folio qui, saeculo XI vel XII scriptus, singulas paginas duabus columnis distinctas repraesentat. Praecedit tabula primae partis, quae conciliorum canones respicit. Quadruplex conciliorum divisio ex collectione Hispanica sumitur. Primum enim referuntur capitula conciliorum Graeciae, dein Africae, postea Galliae, tandem Hispaniae. Tabulam haec annotatio excipit: Iste codex est scriptus de illo authentico quem dominus Hadrianus apostolicus dedit gloriosissimo Carolo regi Francorum et Longobardorum et patricio Romanorum.

[Col. 0239A] In prima serie, quae ad concilia Graeciae pertinet, non solum proferuntur canones synodorum Graecarum interpretationis Dionysianae, verum etiam Latini canones Africani, quos Dionysius produxit, ita ut totam primam partem Hadrianae collectionis haec prima series contineat, paucis insertis praesertim ex Hispanica, ut ex sequenti ordine patebit. Dividitur haec prima series in duodecim capita.

I. Canones apostolici num. 50.

II. Nicaeni num. 20, quibus praemittuntur notatio chronica, et symbolum, subjicitur autem catalogus episcoporum, ut in Hadriana vidimus. Illud autem peculiare est, quod post symbolum Nicaenum et ante canones sine ullo titulo adjicitur: Post concilium Nicaenum in urbe Roma concilium congregatum est a catholicis episcopis, et addiderunt de Spiritu sancto, etc., quod in alio ms. Vat. 1337 collectionis Hadrianae similiter insertum vidimus cap. 2, num. 6.

III. Ancyrani canones num. 24.

IV. Ephesini concilii nomine ex Hispanica collectione [Col. 0239B] insertae duae epistolae S. Cyrilli ad Nestorium.

V. Canones Neocaesarienses num. 14.

VI. Gangrenses num. 20, cum epistola ad episcopos Armeniae et catalogo episcoporum, ut in Hadriana.

VII. Antiocheni num. 25, cum episcoporum nominibus ex Hadriana descriptis.

VIII. Laodiceni num. 59.

IX. Constantinopolitani num. 3, cum symbolo et subscriptionibus.

X. Chalcedonenses num. 27, cum definitione fidei et episcoporum catalogo.

XI. Sardicenses num. 21, cum eadem clausula quam in Hadrianis mss. notavimus.

XII. Tandem Carthaginenses canones in duas partes divisi: quod Hadrianae collectionis proprium animadvertimus. Primum enim afferuntur canones XXXIII, cum praemissis Dionysianis in Hadriana pariter receptis; ultimum vero canonem 33 subscriptiones excipiunt. [Col. 0239C] Tum inseritur ex Hispanica collectione Formata Attici CP. Postea adduntur caeteri canones CV ex diversis conciliis Africae, qui primam partem collectionis Hadrianae concludunt.

3. Quae porro afferuntur sub titulo conciliorum Africae, Galliae et Hispaniae, prorsus excerpta fuere ex illa collectione Hispanica quae Toletanas synodos ad decimam tertiam usque, et Bracarensem anni 675 recepit. Africani autem canones, etsi sub titulo conciliorum Graeciae ex Hadriana antea descripti fuerint, cum tamen in collectione Hispanica alia divisione ac numero proferantur, hic sub titulo conciliorum Africae ex eadem Hispanica eadem ratione exhibentur. Vide quae notavimus capite praecedenti num. 10, ac ex his omnium synodorum tum Africae, tum Galliae, tum Hispaniae seriem hoc loco receptam cognosces. Has vero synodos non ex Isidoriana, sed ex Hispanica collectione fuisse descriptas, lectiones explorate docuerunt. Unum praecipuum et evidens exemplum proferre sufficiet. Omnes codices Isidoriani quos attente [Col. 0239D] inspeximus, in Hispalensi secunda synodo canonem septimum interpolatum praeferunt. Intrusam enim habent bis vocem chorepiscopos, et in fine ejusdem canonis addititium pannum exhibent: quae omnia eis a sede apostolica prohibita esse noscuntur. Id autem respicit supposititiam Pseudo-Isidorianam [CCXV] epistolam Damasi ad episcopos Numidiae. Hae vero interpolationes in Hispanicae collectionis mss. libris desunt, ut palam fit ex editione Loaisae, quae ex puris Hispanicis exemplaribus sumpta fuit: qua de re vide tom. II hujus editionis col. 1270, et ibidem nostram notam 5. Cum porro hae interpolationes non inveniantur in praesenti collectione Vat. 1338, hunc ex Hispanicis, non vero ex Isidorianis codicibus, canones conciliorum Africae, Galliae et Hispaniae recepisse manifestum est.

4. In secunda parte, quae apostolicas constitutiones continet, hae ex sola Hadriana collectione transcriptae [Col. 0240A] fuerunt. Cum vero codex in fine sit mutilus, desinit in Leonis epistola ad Anastasium Thessalonicensem.



CAPUT VI. De collectione Isidori Mercatoris.



§ 1. De spuriis hujus collectiones documentis. Quam sero impostura detecta. Num Nicolaus I ejusmodi collectionem approbarit. Potiora suppositionis argumenta proponuntur.

1. Collectio Isidori Mercatoris praecedentium locupletior eo praesertim titulo distinguitur, quod pluribus supposititiis documentis referta est. Vetustissimorum Romanorum pontificum a S. Clemente ad S. Silvestrum usque, quorum nulla exstant decreta, plures epistolas praefert: aliisque pontificibus usque ad Gregorium Magnum aliquas item imponit, ac genuinis interserit. Mirum est tam insignem imposturam, quae non sensim, nec per partes, sed uno in libro tota simul prodiit, non statim fuisse detectam. Aliquid [Col. 0240B] suspicionis suboluisse creditur Hincmaro Remensi aliisque Gallicanis episcopis qui ad Nicolaum I scripserunt. Verum hi nullam falsitatis dubitationem in animum induxisse videntur, sed eo tantum nomine ipsis epistolis auctoritatem adimendam putarunt, quia, inquiebant, in codice canonum non haberentur ascriptae: nimirum quia non erant in collectione Hadriana, quam hoc tempore Ecclesiarum usu receptam Codicem canonum appellabant. Jure autem Nicolaus ad eosdem rescribens (Nicolaus I, epist. 42 ad episc. Gall.), hanc solam rationem nihili faciendam credidit, cum non omnes Romanorum pontificum sincerissimae caeteroquin constitutiones, sed admodum paucae in ea collectione legantur; iidemque Gallicani episcopi, ubi suae intentioni haec (priorum pontificum decretalia) suffragari conspiciunt, illis indifferenter utantur. Cum vero illi easdem decretales epistolas, etsi in canonum codice non descriptas, ac minus acceptas traderent, non tamen spurias, sed genuinas [Col. 0240C] haberent, adeo ut ipsis, cum libebat, uterentur; idem pontifex, qui illas ex sola Gallicanorum relatione cognoverat, nihil de impostura suspicatus (quandiu nihil aliunde affulgeret), repudiare non potuit; nec ejus verba quibus eas quodammodo videtur approbasse, ei praesumptioni subnixa, quam Gallicani episcopi ingesserant, pro vera ac legitima approbatione accipi queunt, quae sine ipsarum epistolarum, quibus carebat, lectione praestari non poterat. Illis autem Nicolaum caruisse evidens ex eo fit, quod in suis epistolis, ubi eas allegandi multiplex fuit occasio, alia documenta sollicitius exquisita laudet, quae in canonum codice non inveniuntur; et laudet etiam quaedam apocrypha, quae olim conficta atque vulgata in antiquiores collectiones irrepserant, uti sunt synodus S. Silvestri, alia Sinvessana, gesta de purgatione Xysti III et de Polycronio: nunquam vero Pseudo-Isidorianis decretalibus usus sit. Has sane Leoni IV immediato ejus praedecessori cognitas non fuisse patet ex ejus epistola ad Britannos, in qua decretalia [Col. 0240D] in codice canonum contenta recensens, a Silvestro exorditur, et caetera Hadrianae collectionis ita commemorat, ut si quid negotii incurrat, quod illis dirimi nequeat, ad sanctorum Patrum Hieronymi, Augustini, etc., scripta confugiendum tradat; nec de aliis vulgatis decretalibus indicium praebeat.

2. Plures quidem imposturae characteres in his decretalibus aliisque Isidorianis [CCXVI] mercibus continentur, quae ad earum falsitatem in ipso ortu detegendam attentos et peritos homines facile inducerent. At ea erat illorum temporum et sequiorum conditio, ut pauci essent qui puram remotioris antiquitatis haberent notitiam, et sanioris critices usum facere vellent aut possent. Primus qui earum suppositionem praesensit et indicavit, fuit cardinalis de Cusa in opere Concordantia catholica lib., III, c. 2. Wiclefus enim, qui ante ipsum effutivit: Decretales epistolae sunt apocryphae, et seducunt a Christi fide, et clerici sunt [Col. 0241A] stulti qui student eas: non solas decretales ab Isidoro confictas in suspicionem adducere, sed omnium decretalium auctoritatem evertere nitebatur. Post Cusanum vero sensim alii plures excitati, adeo multa et firma ad suppositionem probandam attulerunt in medium, ut nemo jam de imposturis ejusmodi jure possit ambigere.

3. Nonnulla imposturae argumenta satis sit hic delibare. Non leve est illud quod ex ipsa praefatione proditur. Haec in titulo inscribitur sancto Isidoro episcopo, quem quidem episcopum etiam declarat illa ipsa formula praefationi inserta, qua episcopos fratres nostros appellat. Hispanum vero praeferunt illa ejusdem praefationis verba: In principio vero voluminis hujus qualiter concilium APUD NOS celebretur, posuimus: subditur autem post praefationem ordo celebrandi concilii sumptus ex synodo Toletana IV, c. 4. Quis autem alius Isidorus Hispanus, et episcopus, et sanctus, nisi celebris ille S. Isidorus episcopus Hispalensis cui quidem eamdem collectionem vix editam, id est nono saeculo, [Col. 0241B] ex eadem utique praefatione vulgo fuisse ascriptam satis cognoscitur ex Hincmari Remensis epist. 7, c. 12? Quae autem major impostura quam S. Isidoro Hispalensi episcopo collectionem tribuere octo Toletana concilia continentem a V ad XIII, et unum Bracarense, quae post ipsius mortem celebrata fuerunt; et eodem anachronismo in ipsa praefatione mentionem facere concilii VI oecumenici, quod S. Isidoro vivente nondum habitum fuerat? Quid quod in epistolis quae affiguntur priscis trium priorum saeculorum pontificibus, plura sacrae Scripturae testimonia leguntur ex versione S. Hieronymi, quae posterius edita fuit? Quid quod pleraeque consulares notae iisdem epistolis appensae vel consules referunt, qui in fastis consularibus nunquam fuerunt, vel si inveniuntur in fastis, cum pontificis epistolae auctoris aetate nequaquam concordant? Adde magistratuum conficta nomina, archiflaminum, primorum flaminum, etc., et voces primatuum, archiepiscoporum, apocrisiaricorum, quae ab [Col. 0241C] aetate ac usu veterum illorum pontificum omnino aliena quisque vel leviter in antiqua historia et disciplina ecclesiastica versatus facile intelliget. Adde quod nullum priscorum morum indicium, plurima autem posterioris disciplinae in iisdem litteris continentur. Alia non pauca argumenta alii uberius notarunt, quae referre nec vacat, nec opus est.

4. Duo tantum omittenda non credimus, quae licet seorsim aliquam responsionem possint recipere, simul tamen juncta evidentem imposturae demonstrationem praeseferunt. Primo aliae ex his epistolis datae traduntur ad omnes episcopos, aliae ad orthodoxos omnes, ad omnes Ecclesias, ad episcopos Italiae, Galliae, Hispaniae, Africae, Germaniae, etc. Plura ergo earum exemplaria per orbem disseminata esse debuerunt. Qui autem fieri potuit ut e tot epistolis toto orbe divulgatis ne una quidem ante nonum saeculum a quopiam inventa et laudata fuerit? Secundo eaedem epistolae posteriorum quarti, quinti, sexti, septimi et octavi etiam saeculi auctorum non sententias solum, sed voces, et [Col. 0241D] integras periodos satis prolixas et multas exscriptas exhibent, uti accurate post Blondellum P. Philippus Labbeus in margine earumdem epistolarum notavit. Primo argumento responderi potest eas epistolas usque ad nonum saeculum latuisse, et idcirco a nemine fuisse laudatas. Secundo autem non nemo respondit eos posteriores auctores qui indicatas sententias iisdem verbis praeferunt, eas ex ipsis epistolis ad verbum exscripsisse. Neutra vero responsio probabilis est: immo altera cum altera pugnat. Si enim epistolae statim post earum ortum usque ad nonum saeculum ita delituissent, ut nemo idcirco eas allegare potuerit; posterioribus ergo scriptoribus non patuerunt, ut ex iisdem possent periodos exscribere. Quod si ex ipsis periodi integrae a pluribus multo et temporis et locorum intervallo dissitis fuerunt excerptae, in [CCXVII] tenebris ergo diutius fuisse sepultae dici nequeunt. Alterutrum malis, semper impostura [Col. 0242A] convincitur, ac ex ipso responsionum conflictu magis multo elucescit. Si enim plures antiqui scriptores ex ipsis epistolis sumpsissent sententias, verba atque periodos; notae igitur fuissent, et frequenti usu tritae, rebusque pluribus utiles, ita ut laudari possent a multis, et ab iis praesertim qui ex ipsis profecissent: inter quos sane summi pontifices, et synodi, et Patres, qui eadem verba et easdem periodos praeferunt, ita has vetustissimorum pontificum epistolas allegassent, uti alias aliorum, quae genuinae sunt, laudasse inveniuntur. Si vero inter tam multos nono saeculo anteriores viros et sanctissimos, et doctrina celebres, qui easdem sententias iisdem verbis in suis operibus afferunt, ne unus quidem inventus est qui illarum mentionem fecerit, quia ex ipsis reipsa nihil sumpserunt; sententiae ergo et periodi pares, quae in epistolis quoque inveniuntur, ex iisdem procul dubio scriptoribus derivatae fuerunt ab epistolarum artifice; quod spuriam earum originem clare demonstrat. Hinc etiam a nullo alio auctore ante nonum [Col. 0242B] saeculum fuerunt laudatae, non quia latuerunt, aut earum allegandarum materies et occasio non esset; sed quia nondum natus erat qui easdem confingeret: alias sicut illas post hoc tempus quo suppositae et vulgatae fuerunt, passim laudatas, et in collectiones etiam non pauca ex iisdem traducta reperimus; ita idipsum antiquis etiam temporibus factum deprehenderemus, si a priscis illis pontificibus quibus affictae sunt, vere scriptae et editae fuissent.



§ 2. Alia documenta sincera eidem collectioni inserta, quibus e fontibus hausta fuerint. Quanti intersit hos fontes detegere ad ea discernenda quae Pseudo-Isidorus confinxit. Quaedam sincera documenta ab eodem interpolata. Duae ultimae synodi Symmacho attributae, et capitula Hadriano l asserta, quae genuina a multis creduntur, ab eodem Pseudo-Isidoro supposita demonstrantur.

5. Neque vero ex solis documentis spuriis abs se [Col. 0242C] consarcinatis Pseudo-Isidorus suam collectionem condidit. Plura scilicet sincerissima et aliunde nota monumenta falsis intermiscuit. Fontes autem e quibus haec sincera documenta derivavit detegendi sunt; id enim non modicum juverit ad ea ipsa secernenda quae ille e suo cerebro commentus est. Praecipuus fons est collectio Hispanica, quam totam suae collectioni inseruit. Cumque vulgata esset opinio S. Isidorum Hispalensem fuisse auctorem collectionis Hispanicae, hinc Isidori nomen, quod omnibus venerationi erat, libenter arripuit et praefationi inscripsit. Illam vero collectionem Hispanicam sumpsit, non quae primitus prodiit, ac ultra Toletanam IV synodum non progrediebatur, sed illam paulo auctiorem quae novem Toletanas synodos et Bracarensem anni 675 receperat. Neque iis hujus collectionis exemplaribus usus est quae Hispanicam originem habent, sed illis quae sunt originis Gallicanae, uti pluribus statuemus num. 14. Alter fons est collectio Hadriana, ex qua a Pseudo-Isidoro excerpta fuerunt nonnulla quae in [Col. 0242D] Hispana collectione desunt. Fons tertius est vetus collectio a Quesnello edita, et a nobis hoc tomo recusa. Non pauca enim documenta quae sunt in Isidoriana collectione, nec leguntur in Hadriana, nec in Hispanica, ex eo fonte eodem quandoque ordine derivata fuere. Alia pauca auctor delibavit ex Historia Tripartita, aliisque ex fontibus quos in catalogo inferius suo cujusque loco indicabimus.

6. Adeo vero utile est hos fontes cognovisse, ut quaecunque in his non invenientur, ea a Pseudo-Isidoro supposita certissime dicenda sint. Quod si quae documenta per se genuina in illis fontibus breviora sint, apud Pseudo-Isidorum vero auctiora; quidquid additamenti accessit quod in illis fontibus non reperiatur, id ejusdem impostoris opera suppositum affirmare licebit. Ita supposititia sunt duo postrema capitula, sextum et septimum epistolae Vigilii ad Profuturum, quae absunt a sinceris Hispanicae collectionis [Col. 0243A] codicibus, in Isidoriana autem collectione leguntur. Immo cum in hac eadem collectione auctiora pariter sint [CCXVIII] quaedam vetusta documenta caeteroquin apocrypha, quae in aliquibus antiquioribus collectionibus recepta, sed breviora sunt; horum quoque additamenta ipsi impostori ascribenda. Sic nemo jam dubitare potest, quin ab hoc supposita fuerint aliquot fusiora capitula duarum epistolarum S. Clementis ad Jacobum, quae olim apud Graecos confictae, et a Rufino Latine redditae, in nonnullas veteres collectiones irrepsere, sed in his breviores sunt multo, apud Pseudo-Isidorum autem tantummodo cum illis additamentis inveniuntur auctiores. Neque omittenda hoc loco est ea brevis interpolatio qua in sincera synodo Hispalensi II canoni septimo nonnulla inseruit de quibus diximus capite praecedenti, num. 3. Hic porro animadverte, quaesumus, impostoris indolem, qui adeo ad fingendum erat propensus, ut ne ipsis quidem sive sinceris, [Col. 0243B] sive apocryphis documentis parceret, in quibus sua commenta ex collatione vetustiorum codicum detegi facile poterant. Quanto ergo audentius is confingeret integras epistolas, quae nullam antiquiorum exemplarium collationem qua fraus detegeretur metuebant?

7. Ea porro generali regula quam proposuimus, deteguntur apocryphae duae synodi, quinta, uti appellant, et sexta sub Symmacho, nec non capitula Hadriano papae in vu gatis et in plerisque mss. attributa, quae in sola Isidoriana collectione reperiuntur. Mirum nobis accidit plerosque etiam acerrimos caeteroquin criticos, qui singula ejusdem collectionis documenta ad calculos revocarunt, de duabus memoratis synodis atque capitulis nihil dubii movisse. Immo Blondellus, qui omnium maxime Isidoriana figmenta perstrinxit, adeo de illis nihil dubitavit, ut inter ea vetustiora monumenta ex quibus Pseudo-Isidorus apocryphas epistolas conflavit, laudatas synodos atque Hadriani capitula identidem referat, [Col. 0243C] perinde ac si haec genuina ac vetustiora sint, nec ipsum Pseudo-Isidorum habeant auctorem. Et primo quantum ad duas synodos sub Symmacho, non solum Hadriana collectio istas ignorat, verum etiam vetustissima omnium contenta in ms. Vaticano Reginae 1997, quae paulo post ejusdem pontificis aetatem omnes genuinas ipsius synodos et documenta caetera ad easdem pertinentia accuratissime protulit. Quod si tres synodi tantum ibidem afferuntur, non quatuor; quartam sinceram in eo codice omissam nemo suspicetur: quatuor enim synodorum opinio ex quadam notula dimanat, quae in antiquioribus et praestantioribus codicibus abest, uti animadvertimus part. II, c. 4, n. 5. Praeterea si tres, quae tantum editae sunt sincerae synodi, conferantur cum duabus in solo Isidoro descriptis, manifestum introductionis, styli, ac totius orationis discrimen quisque deprehendet: quod diversum auctorem satis demonstrat. Adde quod in sexta, quam vocant. [Col. 0243D] synodo Gangrenses canones apostolica auctoritate conditi dicuntur; quod falsissimum est. Referuntur autem duo ejusmodi canones ex interpretatione Dionysii, cum tamen Romani pontifices per id tempus praeter Nicaenos et Sardicenses nullos Graecarum synodorum canones recepissent. Vide part. II, c. 1. Accedit tandem quod in synodo, uti appellant, quinta legantur quaedam decreta quae ab antecessoribus suis constituta idem Symmachus pronuntiat: Est enim, inquit, a multis antecessoribus nostris synodaliter decretum atque firmatum. Producuntur autem decreta quae totidem verbis recitantur in pseudo-epistolis Zephirini, Stephani, Eusebii et Julii. Idem ergo et istarum epistolarum, et ejus synodi fabricator agnoscitur. Symmachus enim laudare non poterat epistolas quae tanto post confictae fuerunt. Neque vero cuipiam incredibile videatur, Pseudo-Isidorum in ea synodo compingenda ex epistolis abs se confictis verba exscripsisse, ac pontificum quibus eas [Col. 0244A] affixit auctoritatem allegasse. Id enim usitatum ipsi fuit in epistolis quas posterioribus pontificibus attribuit, ex litteris fictitiis antecessorum nomine inscriptis decreta iisdem quandoque verbis repetere, eorumdemque decessorum auctoritatem ingerere. His argumentis suppositione ejusmodi synodorum detecta, nihil erit ambigendum quin subscriptiones ipsis pseudosynodis appensae, et partim ex sinceris Symmachi conciliis, partim ex Chalcedonensi sumptae (quae imposturam maxime declarant), ex eodem impostore provenerint.

8. Nunc de capitulis quae Hadriano papae I in vulgatis inscribuntur (T. VIII Concil. Ven. edit. col. 597). Vidimus in bibliotheca Vaticana codicem signatum num. 631 in quo ea capitula [CCXIX] non Hadriano pontifici, sed Ingelramno, seu Angilranno Metensi ascripta sunt. Incipiunt capitula collecta ex diversis conciliis seu decretis Romanorum pontificum ab Angilranno Metensi episcopo et Adriano papae oblata. Eamdem plane inscriptionem praefert alius codex bibliothecae [Col. 0244B] S. Victoris Parisiensis, uti testatur Baluzius in praefatione ad libros Antonii Augustini de emendatione Gratiani: qui dein in notis ad eosdem libros pag. 492 aliud ms. exemplum laudat monasterii Laetiensis, ubi similis epigraphes his verbis exprimitur: Liber capitulorum ex diversis conciliis sive decretis Romanorum pontificum collectorum ab Anilramno Metensi episcopo. At plerique et praestantiores codices Vat. 630, 1340, 1344, 3791, etc., vulgatam lectionem tuentur: Ex Graecis et Latinis canonibus, et synodis Romanis, atque decretis praesulum, ac principum Romanorum haec capitula sparsim collecta, et Agilramno Mediomatriciae urbis episcopo Romae a B. papa Adriano tradita sub die XIII kalendarum Octobrium indictione IX, quando pro sui negotii causa agebatur. Quem titulum omnino praeferendum demonstrat Hincmarus Remensis Pseudo-Isidoro suppar, qui similiter in suo codice legit. Scribit enim in opusculo contra Hincmarum Laudunensem cap. 24: De [Col. 0244C] sententiis vero quae dicuntur ex Graecis et Latinis canonibus atque decretis praesulum et ducum Romanorum collectae ab Adriano papa, et Engelramno Metensium episcopo datae, quando pro sui negotii causa agebatur, etc. Ipsa plenior inscriptio, qua capitulorum tempus et occasio notatur, et non ex solis decretis pontificum atque canonibus conciliorum, sed ex principum etiam Romanorum legibus capitula collecta traduntur, verior agnoscitur: ac propterea ambigendum non est quin haec capitulorum collectio Hadriano ascripta fuerit. Porro Hadrianus papa nullam aliam collectionem suo nomine ornavit nisi eam quae Carolo Magno ab ipso tradita Hadriana vocatur. Hinc Leo IV in epistola ad episcopos Britanniae ecclesiasticos canones referens, eos praesertim, per quos et episcopi judicant, et episcopi judicantur, canones in Hadriana contentos recenset; de istis autem capitulis Hadriano attributis (quae cum nihil fere aliud exhibeant quam quae ad episcoporum judicia pertinent, maxime commemoranda fuerant) ne verbum quidem. Quaedam praeterea in ipsis capitulis insunt quae Romanus pontifex nequaquam proposuiset; ut illud c. 6, quo appellationum causae ad Constantinopolitanam, et non potius ad apostolicam sedem deferendae traduntur, nec non illud c. 49 ex lib. X codicis Theodosiani, tit., 10, n. 2, seu ex Breviario Aniani sumptum: Delatoris aut lingua capuletur, aut convicto caput amputetur; quod quam a lenitate ecclesiastica sit alienum, nemo est qui non videat. Angilramnus quoque Metensis episcopus, qui vir mitissimus et pietate praecipuus a coaevo auctore Paulo diacono vocatur lib. IV de Gestis Longobardorum, c. 6, ab hac sanctione collectioni canonum inserenda quam maxime abhorruisset. Illud addemus ad pleniorem imposturae probationem, quod pontificum decreta, ex quibus praesertim ea capitula dicuntur collecta, non alia fere sunt nisi decretates apocryphae Isidorianae, in quibus eaedem sententiae et eadem identidem verba [Col. 0245A] recitantur, ut ex Antonii Augustini notis in eadem capitula colligere licet. Quem earum epistolarum et capitulorum consensum quicunque perpenderit, eumdem tum illarum, tum istorum architectum facile perspiciet. Hujus argumenti vim plerique hactenus non perceperunt, eo quod crediderint pseudoepistolarum auctorem ex capitulis, uti videbantur, sinceris profecisse. At nos econtra capitula post pseudoepistolas condita, et ubi cum ipsis pseudoepistolis totidem sententiis aut verbis conveniunt, ex iisdem derivata manifestissimum facere possumus. Plura in id afferri queunt. Unum autem maxime evidens brevitatis gratia sufficiet. Idem prolixum synodi Romanae decretum, quod in capitulis legitur, c. 5, totidem verbis continetur etiam in epistola supposititia Felicis I ad episcopos Galliae. Hoc vero decretum ex hac epistola traductum in capitula, non autem ex capitulis in eam epistolam transisse, ex eo liquet quia Romana synodus, cui idem decretum in capitulis tribuitur, alia vere non est nisi supposititia synodus sub [Col. 0245B] eodem Felice I descripta in eadem epistola quae ipsius synodi relationem continet. Id manifestum fit ex his ejusdem epistolae verbis (T. I Concil., col. 924): Nos vero (ait Pseudo-Felix) ad supplementum vestrum fratres et coepiscopos [CCXX] nostros vocavimus amplius quam septuaginta, cum quibus haec quae subter habentur inserta, regulariter tractanda decrevimus. Vestris enim epistolis in omnium audientia perlectis, quae multas, ut nostis, querimonias et oppressiones in se continebant vestras, decretisque quae sunt de accusationibus episcoporum, sancta synodus dixit: Haec sunt quae deinceps propter malorum hominum insidias, etc. Quo decreto relato pseudo-Felix synodi habitae relationem concludens ait: Haec, fratres, ad vestram et omnium coepiscoporum opem in synodo unanimiter sunt decreta, ut si forte aliqui stultorum vos accusare, etc. Itaque haec Romana synodus ejusque decretum in capitulis recitatum aliunde peti non potuit quam ex hac Felicis I pseudoepistola, ex qua [Col. 0245C] tantum in lucem prodiit. Si vero auctor capitulorum ex hac pseudoepistola idem decretum hasuit, posteriora ergo sunt illa capitula iisdem litteris, et similiter posteriora sunt caeteris decretalibus apocryphis, ex quibus alia bene multa loca similiter decerpta fuerunt. Non igitur Hadriano I, immo nec Angilramno Metensi episcopo eadem capitula ascribi possunt, quorum aetate sicut nondum illae pseudodecretales, ita nec capitula exinde derivata prodierant. Hinc nemo assentiri poterit Stephano Baluzio, qui in laudata praefatione ad Antonii Augustini libros de emendatione Gratiani ea capitula Angilramno Metensi tribuens scripsit: Ea ex novitiis veterum pontificum epistolis ut plurimum collegit, et Adriano obtulit, ut suae causae praesidium quaereret. Eorum artifex ille idem Pseudo-Isidorus est qui ipsas epistolas finxit; ac proinde in sola ejus collectione inveniuntur. Enimvero in codice Vat. 630 omnium vetustissimo inveniuntur quidem in appendice collectionis Isidorianae, [Col. 0245D] eo quod ea ex documentis apocryphis in primo collectionis fetu contentis expressa, posterioribus Pseudo-Isidori curis condita fuerint, et veluti appendix in prioribus exemplis accesserint, ut ex annotandis § 5 patebit. In primo quidem fetu, quem usque ad sanctum Gregorium se perduxisse idem impostor in praefatione testatur, haec capitula Hadriano I attributa locum habere non poterant; ac propterea posterius tantum conficta et addita confirmantur.

9. Illud autem ad impostoris indolem apertius dignoscendam hoc loco animadvertendum credimus, nimirum eum in exscribendo ex pseudoepistola Felicis eo synodi Romanae decreto, quod paulo ante memoravimus, nonnulla ejusdem decreti verba licentius immutasse. Cum enim in pseudoepistola legatur, Tempore congruo, id est autumnali, vel aestivo concilium regulariter convocare debebunt; in capitulis scripsit c. 5: Tempore a canonibus praefixo Nicaenis concilium canonice convocare debebunt. Viderat impostor [Col. 0246A] Nicaenam synodum allegari non posse in epistola et synodo Felicis I, qui Nicaenum concilium praecessit. Cum vero hoc decretum ei synodo tributum hac in particula quae concilia congreganda praescribit, reipsa sumpserit ex concilio Nicaeno; hoc concilium in capitulis ascriptis Hadriano, qui postea floruit, indicare non timuit. Sic duplicem imposturam prodit, unam cum Romanae synodo affixit quod Nicaenae convenit; alteram cum allatum ex ea Romana pseudosynodo decretum, mutatis nonnulis, interpolavit.



§ 3. Quo fine Pseudo-Isidorus tot documenta spuria supposuerit. Num his documentis supposititiis disciplina ecclesiastica immutata sit.

10. Quo autem spiritu, quo consilio, Pseudo-Isidorus tot documenta confinxerit omittendum non est. Non desunt qui eum amplificandae vel defendendae auctoritatis Romanorum pontificum studio ductum ad ea procudenda excitatum fuisse arbitrentur. At falluntur manifeste. Licet enim in iis apostolicae sedis [Col. 0246B] amplitudo et auctoritas pluribus commendetur, non tamen hic impostoris scopus fuit, nec eadem sedes, cujus privilegia et jura quamplurimis sinceris et vetustis documentis nituntur, illis apocryhpis indigebat, ut cardinalis Baronius ad annum 865 n. 8 notavit. Pseudo-Isidori autem consilium longe aliud fuisse ex ipsa collectionis praefatione satis dignoscitur. Postquam enim indicavit documenta quae suae collectioni erant inserenda, hanc [CCXXI] eorum colligendorum rationem subjicit: Quatenus ecclesiastici ordinis disciplina in unum a nobis coacta atque digesta et sancti praesules paternis instituantur regulis, et obedientes Ecclesiae ministri, vel populi spiritualibus imbuantur exemplis, et non malorum hominum pravitatibus decipiantur. Multi enim pravitate et cupiditate depressi, ACCUSANTES SACERDOTES OPPRESSERUNT. Et multis prosequitur in eos acriter invehens qui episcopos accusare audent, ut se per illos excusent, vel eorum bonis ditentur: ac plura ejusmodi judiciorum [Col. 0246C] incommoda referens, illud urget, non posse cogi episcopos ad dicendam causam, si fuerint accusati, et rebus suis exspoliati, aut gradu dejecti, et a sede pulsi, nisi prius fuerint restituti; additque nonnulla de accusatoribus et accusationibus rejiciendis: quibus omnibus palam significat se ea potissimum mente collectionem confecisse, ut episcopis qui accusabantur prospiceret. Id quidem in apocryphis quae conflavit documentis multo clarius elucet. Eamdem enim semper de accusatis episcopis curam ac sollicitudinem praefert; cumque apostolicae sedis auctoritatem praedicat, eo semper omnia refert ut episcopi accusationibus impetiti et condemnati, si se gravatos sentiant, ad illam confugiant, quae synodorum sententias retractare et, si justum putaverit, irritas reddere potest. Idem quoque consilium maxime perspicitur in capitulis Hadriano tributis, quae ex apocryphis praesertim epistolis decerpta, apocryphorum documentorum velut compendium et compilatio vocari queunt. Pleraque enim illorum capitulorum eo spectant [Col. 0246D] ut ne episcopi accusari a quibuslibet possint, nec, si accusentur, accusatoribus facile deferatur, sed ex multis causis tum accusatores repellere, tum judices liceat recusare; ut synodorum retractentur judicia, et alia ejusdem generis in apocryphis similiter ingesta, ex quibus si omnia ad episcoporum qui accusantur, exspoliantur, deponuntur, patrocinium, defensionem atque praesidium conlata et conficta credantur, nemo jure possit revincere.

11. Non pauci de Pseudo-Isidoro severius conqueruntur, perinde ac si ejus imposturis disciplina vetus abolita, et nova fuerit introducta, adeo ut hinc desertos antiquos canones, fractos disciplinae nervos, perturbata episcoporum et provincialium conciliorum jura, sublatas judiciorum leges, aliaque rei ecclesiasticae damna illata contendant. Haec autem novae et immutatae disciplinae reprehensio quam minus aequa sit, quisque facile intelliget si duo animadvertat, nimirum [Col. 0247A] pleraque pseudoepistolarum Isidori excerpta esse ex sententiis sanctorum Patrum, ex sinceris constitutionibus Romanorum pontificum post Siricium, ex canonibus conciliorum, ac ex Romanis legibus: quae sane novi juris, novaeque disciplinae non sunt; caetera vero eam disciplinam plerumque exhibere quae vel jamdiu inoleverat, vel jam ante aliquanto induci coeperat. Impostura autem in eo sita est, quod Pseudo-Isidorus eas sententias iis auctoribus imposuerit quorum non sunt, et posterioris aevi disciplinam antiquioribus pontificibus affixerit, quasi prioribus Ecclesiae saeculis aeque viguisset. Caeterum quod de novae disciplinae introductione ingeritur, stultus quidem plane fuisset impostor, si sperasset suam collectionem acceptum iri ab hominibus quae novam omnino disciplinam a sui quoque saeculi moribus et consuetudinibus abhorrentem contineret. Quod si quaecunque contra consuetudinem ingeruntur, etiamsi bona et utilia sint, ipsa novitate perturbare solent; multo magis de iis timendum est quibus disciplinam per se [Col. 0247B] optimam et sanctioribus fultam legibus, longoque usu ab omnibus receptam, quispiam evertere et immutare contenderet. Nulli autem tumultus, clamores nulli auditi sunt ob inductas decretales apocryphas, nisi in ea parte quae ad episcoporum causas et judicia pertinet: de quibus aliqua apud Hincmarum leguntur, et in epistolis Nicolai I. At in his ipsis causis atque judiciis quod in pseudoepistolis ac synodis Isidorianis traditur, non erat omnino novum. Nonne causae majores quae circa accusationes episcoporum versantur, certis antiquorum pontificum decretis apostolicae sedi reservatae, sine ejus assensu definiri non poterant? Vide inter caetera Leonis epistolas 6, 13 et 14, et Gregorii IV epistolam primam ad universos episcopos. Nonne episcoporum appellationes ad eamdem sedem antiquis canonibus et consuetudini, ac primatus etiam juri innixas probavimus in Observationibus ad dissert. 5 Quesnelli, part. I, c. 5, 6 et 7? Ne omnes promiscue admittantur [CCXXII] ad accusandum [Col. 0247C] episcopum, cautum fuerat in canonibus Codicis Africani 128, 129, 130 et 131, nec non etiam canone sexto concilii CP., quem ex Graeco codice Nicolaus I laudat epistola octava. Episcopos ejectos et suis rebus exspoliatos non cogendos ad judicium, nisi prius in suum gradum restituantur et omnia eisdem ablata redintegrentur, colligitur ex codice Ecclesiae Africanae, c. 87. Haec et alia ejusdem generis, quae novae disciplinae a Pseudo-Isidorianis decretalibus inductae tribuuntur, legere licebit in epistolis 8, 9 et 38 Nicolai I, qui tamen ea non ex illis apocryphis, quibus carebat, sed ex antiquioribus documentis confirmat: quemadmodum ante ipsum fecerat etiam Gregorius IV in epist. 1 ad universos episcopos, in qua Venilonis episcopi judicium sibi reservat. Fieri quidem potuit ut haec disciplina, antiquis licet juribus ac decretis constituta, non multum, seu rarius obtinuerit in quibusdam locis quae aliis consuetudinibus et canonibus uterentur. Fieri etiam potuit ut eadem disciplina in favorem proborum ad fraudes [Col. 0247D] praecavendas instituta, a quibusdam traheretur in abusum, et malorum impunitati serviret. Pseudo-Isidori vero concilium ab hac improbitate alienum, non aliud fuisse nisi ut episcopis injuste oppressis subveniret, ex ejus praefatione intelleximus. Forte etiam in ea Galliarum parte in qua est Moguntia, ubi hae Pseudo-Isidori merces, ut mox dicemus, fabricatae fuerunt, disciplina in ipsis proposita jamdiu ante invaluerat S. Bonifacii episcopi est Moguntini opera, qui apostolica legatione functus, quantum apostolicae auctoritati deferret, eamdemque observantiam in ea loca inducere studuerit, ex ejus epistolis liquet. Vide inter caeteras ejus epistolam 105 ad Cudberthum archiepiscopum [Col. 0248A] Cantuariensem, in qua aliquot praecipua disciplinae capita ab eodem sancto martyre et Germaniarum apostolo iis in regionibus instituta, ac in pseudoepistolis Isidorianis postea repetita exhibentur. Idem quoque spiritus in successores ejus Lullum, Riculfum, Autgarium transiit, ut ex aliis monumentis constat. Quod si Pseudo-Isidorianae decretales eam disciplinam praeferunt, quae et antiquioribus decretis atque canonibus fulciebatur, et jamdiu ante saltem iis in regionibus vigebat, ubi Pseudo-Isidorus illas condidit; num aequa sit illa reprehensio qua novae disciplinae introductio ipsis decretalibus attribuitur, quisque intelliget. Negari tamen non posse videtur, quin eadem disciplina latius propagata magis multo inoleverit, postquam eaedem decretales editae et divulgatae fuerunt, ac mox in quibusdam conciliis laudatae, atque subinde insertae in collectiones Reginonis, Burcardi et aliorum, quae ob suam brevitatem ac methodum magno usui fuere.



§ 4. De auctore et tempore ejusdem collectionis.

[Col. 0248B] 12. Isidori nomen praefationi ab impostore fuisse inscriptum eo concilio, ut S. Isidoro Hispalensi episcopo opus tribueretur, innuimus num. 3, ubi etiam probavimus hanc collectionem eidem sancto ascribi non posse. Plerique eam adjudicant Riculfo episcopo Moguntino, quem collectionem, uti putabatur Isidori Hispalensis, ex Hispania allatam Moguntiae edidisse, et in vicinas Galliarum regiones evulgasse Hincmarus Remensis tradidit in opusculo contra Hincmarum Laudunensem, cap. 24. Si vero ideo talia, inquit, quae tibi visa sunt, de praefatis sententiis (Angilramni) ac saepe memoratis epistolis detruncando, et praeposterando, atque disordinando collegisti, quia forte putasti neminem alium easdem sententias, vel ipsas epistolas praeter te habere, et idcirco talia libere te existimasti posse colligere; res mira est, cum de ipsis sententiis plena sit ista terra, sicut et de libro collectarum Epistolarum ab Isidoro, quem de Hispania allatum Riculfus Moguntinus episcopus in hujusmodi, sicut et in [Col. 0248C] capitulis regiis studiosus, obtinuit, et istas regiones ex illo repleri fecit. Cum vero Riculfus Moguntinus, qui Lullo successit anno 786 vel 787, e vivis excesserit anno 814, in collectione autem Isidoriana epistolae quaedam contineantur, ex. gr. Urbani I et Joannis III, quibus ab impostore insertae fuerunt ad verbum aliquot sententiae concilii Parisiensis celebrati [CCXXIII] anno 829, hasce imposturas [(a) 1Kb] Riculfo attribui non posse liquet. Hincmarus vero excusandus est, quippe quem haec bona fide sumpsisse credimus ex Benedicto levita. Is enim in praefatione ad tres libros Capitularium V, VI, et VII, ab ipso digestos et editos circa annum 845, scripserat: Haec vero capitula, quae in subsequentibus tribus libellis coadunare studuimus, in diversis locis, et in diversis schedulis, sicut in diversis synodis ac placitis generalibus edita erant, sparsim invenimus, et maxime in sanctae Moguntiacensis metropolis Ecclesiae scrinio a Riculfo ejusdem sanctae sedis metropolitano recondita, et demum ab Autcario secundo ejus successore atque consanguineo inventa reperimus, [Col. 0248D] quae in hoc opusculo tenore suprascripto inserere maluimus. Inter capitula vero ab hoc inserta libris laudatis nonnulla occurrunt ex epistolis apocryphis priscorum pontificum, quaedam ex pseudosynodis Symmachi, et fere omnia capitula ad Angilramnum Hadriano papae afficta: quae tamen sine ullo auctoris nomine recitantur. Neque vero haec Benedictum levitam sumpsisse existimes ex aliquo capitulari regum Francorum, ex quo item eadem Pseudo-Isidorus excerpens, priscis illis pontificibus, synodis Symmachi, ac Hadriano I attribuerit. Si enim ea decreta in sinceris capitularibus fuissent constituta, inventa sane fuissent, si non omnia, saltem aliqua ejusmodi capitularia, [Col. 0249A] in quibus illa legerentur. Sic quidem cum Ansegisus ex veris capitularibus suos libros quatuor compegerit, studiosi homines eadem capitularia nacti sunt, in quibus fere omnia Ansegisi capitula continentur, nec non illa quae, ab Ansegiso praetermissa, idem Benedictus levita ex veris capitularibus in suis libris adjecit. Quid vero causae est cur ne unum quidem capitulum ex apocryphis illis documentis in ullo antiquiori capitulari reperitur, nisi quia ea Benedictus non ex veris capitularibus, sed ex Pseudo-Isidorianis mercibus, in quibus duntaxat inveniuntur, derivavit? Haec ergo Pseudo-Isidorianae collectionis capitula inter illa esse videntur quae in Moguntinae Ecclesiae scrinio a Riculfo recondita tradidit. Cum porro haec collectio ab ipso Benedicto tribuatur, seu saltem involvatur cum aetate Riculfi, quem obiisse jam vidimus antequam ea conderetur et ederetur; non alia de causa id videtur fecisse, nisi ut iisdem documentis auctoritatem crearet, et imposturae, quae ipsi ignota non esset, suspicionem removeret. Hinc [Col. 0249B] cum ejusmodi imposturis ipse primus, aut fere primus usus sit, et levita fuerit Ecclesiae Moguntinae, ex qua ea collectio prodiit; nonnulli suspicantur cum Blondello ipsum fortassis earumdem imposturarum fuisse architectum.

13. Hoc certe tempore collectio condita, et in Germania quidem, quae in Galliis veteri dispositione censita, Francorum regibus suberat, non vero in Hispania; ac proinde aliquem Germano-Francum habet auctorem. Cum recentius documentum ex quo impostor integras sententias in apocryphis compingendis decerpsit, sit concilium Parisiense anni 829, ante hunc annum editio ejusdem collectionis collocari nequit. Porro concilium Aquisgranense anni 836, cap. 2, n. 8, decernens ut per singulos annos sanctum oleum in coena Domini juxta traditionem apostolicam ac statuta decretalium, in quo de eadem re praecipitur, ab episcopis conficiatur, secundam Fabiani pseudoepistolam indicare creditur. Hinc ea editio post annum [Col. 0249C] 829 et ante annum 836 statuenda videtur. Mirum vero est Rabanum, qui paulo post annum 841 Otgario, seu Autcario Moguntino episcopo Poenitentiale nuncupavit, nihil ex apocryphis Isidorianis produxisse. Num id fecerit quia ipsis nihil fidebat, an vero quia nondum prodiissent, ita ut Aquisgranensis concilii decretum ad Fabiani pseudoepistolam perperam referatur, alii judicent. Quod si hoc secundum probabilius judicetur, et multo magis si cum Blondello credatur impostor quasdam formulas et phrases excerpsisse ex epistola Jonae Aurelianensis ad Carolum Calvum, qui regnum obtinuit anno 839, Isidoriana collectio vulgata dicenda esset circa tempus quo Benedictus levita libros Capitularium edidit, [CCXXIV] nimirum circa annum 845, unde prima apocryphorum expressa mentio legitur in epistola Caroli Calvi ad episcopos in conventu Carisiaco scripta anno 857. Neque vero moveat collectio Remedio Curiensi attributa et a Goldasto edita cum hac epigraphe: Alamannicae Ecclesiae veteris canones ex pontificum epistolis [Col. 0249D] excerpti a Remedio Curiensi episcopo jussu Karoli Magni regis Francorum et Alamannorum (T. II Rer. Alamann. part. II, p. 134, edit. 1730). Hic rex cum obierit anno 814, Goldastus ipsam collectionem conditam putat circa annum 813. Amplior erat haec collectio, eique additamenta accesserunt Notingi Constantiensis episcopi, qui vita functus est anno 934. At hae Notingi additiones cum non exigua parte canonum a Remedio collectorum ex suo codice excisa atque sublata idem Goldastus tradit. Capita ab eodem edita quae supersunt, sunt tantum quadraginta novem; eaque ex ordine exhibent excerpta ex solis pseudoepistolis priscorum pontificum a S. Clemente ad S. Urbanum usque. Haec vero ipsa excerpta, quae auctor ex Pseudo-Isidori collectione post Carolum Magnum, ut vidimus, compacta derivavit, palam faciunt errorem esse in titulo vel in explicatione tituli Karoli Magni, et Remedium, qui horum excerptorum [Col. 0250A] auctor traditur, ad posteriorem aetatem referri oportere. Forte pro Carolo Magno intelligendus est Carolus Crassus, qui ita Carolus Magnus fuerit nuncupatus, uti Ludovicus Magnus dictus invenitur imperator Ludovicus II. Carolus nimirum Crassus vulgata jam Pseudo-Isidori collectione primo Alemannorum rex fuit, et postea imperium obtinuit.

14. Pseudo-Isidorum vero non fuisse Hispanum, sed Germano-Francum, multa convincunt. Ex Moguntia quidem collectionem prodiisse, et per Gallias disseminata fuisse exemplaria Hincmaro teste accepimus: qui licet in eo falsus sit, quod praesumens auctorem S. Isidorum Hispalensem, eam ex Hispania allatam tradidit; in eo tamen quod e Moguntia eadem collectio vulgata fuerit, collato Benedicti levitae testimonio maxime confirmatur. Hac de causa, qui apocrypha illa nono saeculo primum laudarunt, Germano-Galli sunt, nulli autem Hispani, aut aliarum regionum scriptores. Hispanos quidem hanc collectionem diutius ignorasse vel non suscepisse colligere [Col. 0250B] licet ex epist. 121 Innocentii III, lib. II. Hinc enim discimus eos in quadam causa Alexandro III obtulisse suum codicem canonum, in quo cum aliis conciliis describebatur Emeritense. Hoc autem concilium cum aliis non in Isidoriana collectione, sed in auctiori Hispanica describitur: ac proinde corpus canonum per id quoque tempus apud Hispanos receptum erat collectio Hispanica. Vetustiores codices Isidoriani sunt Germano-Franci, adeo ut ii quoque qui in alias regiones traducti nonum saeculum attingunt, e Galliis provenerint, ut de duobus Vaticanis nono saeculo scriptis paragrapho sequenti patebit. Adde quod in pseudoepistolis plures Germano-Francorum idiotismi inveniuntur, eademque styli barbaries quae in aliis ejusdem aetatis scriptoribus Gallicanis et Germanis deprehenditur; idiotismi autem Hispanorum proprii, qui in Etherio et Eulogio notari queunt, nulli. Evidentius est illud, quia impostor non pauca transcripsit ex epistolis S. Bonifacii episcopi Moguntini, et [Col. 0250C] ex litteris Cangith abbatissae ad eumdem Bonifacium, quae non in Hispania, sed Moguntiae et in Germania, ubi illi versati sunt, inveniri potuerunt. Accedit tandem argumentum omnium, ut nobis quidem videtur, gravissimum. Dum impostor Hispanicam collectionem suae inseruit, non usus est codicibus Hispanae originis, sed illis originis Gallicanae. Id nobis innotuit in conferendis epistolis S. Leonis. Duos enim codices collectionis Hispanicae adhibuimus, Vindebonensem 41, originis Hispanae, ac Vaticanum 1341, Gallicanae originis. Insignem horum codicum varietatem in lectionibus jam notavimus cap. 4, n. 13, ita ut in Vindobonensi corruptae quidem sint, sed ad veram lectionem ipsi errores accedant; in Vaticano autem manifestae sint emendationes arbitrariae, quae a germano textu recedunt. Huic autem Vaticano codici, qui ex Gallia in bibliothecam Vaticanam pervenit, similes plane in lectionibus seu emendationibus agnovimus tres alios codices Gallicanos laudatos a P. Coustantio, ex quibus ejusmodi codices in Galliis inventi ac disseminati, [Col. 0250D] a studioso aliquo Gallicano antiquario Hispanicum corruptum codicem olim exscribente et emendante provenire nemo dubitare potest. Vide quae in hanc rem annotavimus loco laudato. Porro easdem [CCXXV] Leonis epistolas contulimus cum editione Merlini quae e ms. Isidoriano prodiit, nec non cum aliis codicibus Isidorianis, ac praesertim cum Vat. 630, qui inter Isidorianos omnium vetustissimus et Pseudo-Isidoro suppar puriorem ejus collectionem continet. Horum autem lectiones cum plurimum absunt a lectionibus Vindobonensis exempli originis Hispanae; tum easdem omnino lectiones et emendationes repraesentant quae sunt in codice Vat. 1341 originis Gallicanae: idque adeo evidenter patuit, ut conferentibus codicem Isidorianum Vat. 630 cum Hispanico Vat. 1341 in eisdem Leoninis epistolis, alter ex altero ad verbum exscriptus visus sit. Nihil ergo dubitandum est quin Pseudo-Isidorus in inserendis [Col. 0251A] suae collectioni documentis collectionis Hispanicae codicem adhibuerit non Hispanae originis, sed Gallicanae. Quid ita? nisi quia in Galliis, ubi erant hujusmodi codices, non autem in Hispania suam collectionem digessit. Quis ergo post tot ac tam manifesta indicia de auctore Gallicano, seu Germano-Franco adhuc ambigendum putet?



§ 5. De codicibus Isidorianis. Ordo et catalogus documentorum hujus collectionis sumptus ex antiquissimo omnium ms. Vat. 630. Spuria, sincera et interpolata, accurate discernuntur.

15. Cum mss. codices Isidorianae collectionis in bibliothecis frequentiores sunt; tum vero plerique ita inter se discrepant, ut quid contineret primitiva collectio plures dubitent. Multi enim codices solas decretales epistolas praeferunt, carent vero canonibus conciliorum, quos tamen Pseudo-Isidorum suae collectioni inseruisse ex ejus praefatione liquet. In his alii plures, alii pauciores epistolas continent, alii [Col. 0251B] etiam ordine ipsarum nonnunquam discrepant. Qui autem canones cum epistolis exhibent, non semper conveniunt. Quidam enim auctiores sunt in epistolis, quas vel Isidorianis inserunt, vel in fine adjiciunt. Nobis tredecim exemplaria invenire licuit, e quibus quinque conciliorum canonibus expertes tum numero, tum ordine epistolarum plerumque dissentiunt. Hujusmodi sunt codices Vat. 629, 3788, 3791, 4873, et Vallicellanus D 38. Codices autem cum epistolis atque canonibus, e quibus ne unum quidem reperire contigit P. Coustantio, nobis hi octo praesto fuere, Vat. 630, 631 et 1340; Vat. Ottobonianus 93, Casanatensis A 11, 14; Florentinus PP. Praedicatorum S. Marci 182, Patavinus 100 canonicorum Lateranensium S. Joannis in Viridario, et Venetus bibliothecae ducalis S. Marci in duos tomos divisus, quorum alter signatur n. 168, alter 169. Ex his tamen nonnulli mutili, aliquibus epistolis initio vel in fine carent.

16. Ut in tanta manuscriptorum varietate discernitute [Col. 0251C] possit, quaenam vere fuerit Pseudo-Isidori collectio, seu quae documenta in primaevo ejus fetu indita fuerint, lucem praeferent haec praefationis ejus verba, quibus suae collectionis imaginem ac documentorum summam atque ordinem exprimit. In principio vero, inquit, voluminis hujus, qualiter concilium apud nos celebretur posuimus, ut qui nostrum ordinem sequi voluerint, sciant qualiter hoc agere debeant. Qui autem hoc agere melius elegerint, faciant quod justo canonicoque atque sapientissimo consilio judicaverint. Denique propter eorum auctoritatem caeteris conciliis praeposuimus canones qui dicuntur Apostolorum, licet a quibusdam apocryphi dicantur, quoniam plures eos recipiunt, et sancti Patres eorum sententias synodali auctoritate roboraverunt, et inter canonicas posuerunt constitutiones. Deinde quarumdam epistolarum decreta apostolicorum interseruimus, id est Clementis, Anacleti, Evaristi, et caeterorum apostolicorum quas potuimus hactenus reperire epistolas, usque ad [Col. 0251D] Silvestrum papam. Postmodum vero Nicaenam synodum constituimus propter auctoritatem ejusdem magni concilii. Deinceps diversa concilia Graecorum et Latinorum, sive quae antea, seu quae postmodum facta sunt, sub ordine numerorum ac temporum capitulis suis distincta, sub hujus voluminis aspectu locavimus: subjicientes etiam reliqua decreta praesulum Romanorum usque ad S. Gregorium, et quasdam epistolas ipsius, in quibus pro culmine sedis apostolicae [CCXXVI] non impar conciliorum exstat auctoritas. Illi igitur codices, qui primo post praefationem exhibent ordinem celebrandi concilii, dein canones proferunt apostolorum, postea epistolas apostolicorum, seu priscorum pontificum a S. Clemente ad S. Silvestrum; deinde Nicaenum cum caeteris Graecorum et Latinorum conciliis, ac tandem epistolas alias consequentium pontificum usque ad S. Gregorium; hi, inquam, codices veram et integram Isidorianam collectionem continere dicendi sunt. Tales autem omnino esse deprehendimus duos [Col. 0252A] codices Vat. 630 et 631, qui sunt plane integri. Tres autem Vat. Ottobon. 93, Florentinus S. Marci, et Casanatensis, licet tum decretales epistolas, tum conciliorum canones praeferant; cum tamen mutili sint, integrae collectionis notitiam praestare non possunt. Alius autem Vat. 1340 ac duo Veneti S. Marci plura documenta addunt post S. Gregorium, quae cum Pseudo-Isidoro attribui non possint, ad additamenta referenda sunt de quibus capite sequenti erit sermo. Codicem Patavinum 100 S. Joannis in Viridario, etsi integrum, at posterioris aetatis, diligenter evolvere per tempus non licuit. Itaque ex illis duobus integris et puris Isidori codicibus Vat. 630 et 631, quos diligentius expendimus, totius collectionis Isidorianae descriptionem subjiciemus: de aliis autem aliqua addemus postea. Inter hos autem duos Vaticanos integros codices in serie et ordine praecipue sequemur codicem 630. Is enim praeferendus omnino est omnibus, quippe qui non solum est Gallicanus, id est ejus regionis in qua haec collectio concinnata fuit; verum [Col. 0252B] etiam uti antiquissimus omnium laudatur a Montfauconio et cardinali de Aguirre. Gallicanum duo probant: 1o notatio recentiori charactere initio scripta: Hic liber spectat ad usum Joannis episcopi Attrebatensis; 2o epistola Luitardi Venciensis ad Wenilonem Rothomagensem. Antiquissimum vero et ipsi Pseudo-Isidoro supparem declarat catalogus Romanorum pontificum, qui in Leone IV, Benedicto III, et Nicolao I, desinit: ex quo hic codex sub Nicolao I exaratus agnoscitur, id est inter annum 858 et 867, quo quidem tempore documenta hujus collectionis ab Hincmaro et aliis Gallis episcopis allegari coeperunt. Hinc idem codex unum e primis ejusdem collectionis exemplaribus habendus: quod ipsum etiam atque etiam confirmant duae appendiculae quorumdam documentorum, quae cum posterioribus curis Pseudo-Isidorus addidisset, in hoc primigeniae collectionis exemplo adjectae sunt in fine; cum in aliis codicibus suo loco insertae inveniantur. Huic ergo codici in [Col. 0252C] constituenda ac describenda eadem collectione quantum prae caeteris sit deferendum, nemo non videt.

17. Ante collectionem praeter catalogum Romanorum pontificum, quem in Nicolao 1 desinere monuimus, affertur annotatio de quatuor conciliis generalibus. Haec legitur apud Gratianum dist. 15, c. 1, ac ex S. Isidoro Hispalensi lib. VI Originum, c. 16, sumpta est. Dein sequitur annotatio de sex conciliis, uti apud eumdem Gratianum dist. 16, c. 10, tum alia annotatio de aliis conciliis uno et viginti, quorum octo priora sunt Ancyranum, Neocaesariense, Gangrense, Sardicense, Antiochenum, Laodicenum, Carthaginense et Africanum, quae Hadrianae collectionis seriem referunt; caetera vero tredecim sunt Gallicana, nullum Hispanicum: quod hanc annotationem in Galliis conditam indicat. Eadem apud Gratianum exstat dist. 16, c. 11, ubi tamen tria alia Gallicana concilia adduntur, quae idcirco complent numerum 24. Tum in codice post mentionem concilii Maticensis [Col. 0252D] propositam numero 21 subjiciuntur alii octo numeri a 22 usque ad 29, qui tamen vacui relinquuntur. Sequuntur porro alii decem et octo numeri a 30 ad 47, in quibus indicantur concilia Hispanica, et reliqua, quae in tabula conciliorum dein recelenda iisdem numeris referuntur. Subjicitur notitia provinciarum, quam Andreas Scotus, Petrus Bertius, et Emmanuel Schelestratius publici juris fecerunt; ac postea notitia Galliarum, quae a pluribus vulgata est. Hae omnes annotationes atque notitiae non solum exstant similiter in ms. Vat. 631 aliisque exemplis quae Isidorianam integram collectionem continent, verum etiam in codice Vat. 1341 collectionis Hispanicae, originis Gallicanae, ita ut dubitandum non sit quin vel ex aliquo ejusmodi exemplo collectionis Hispanicae traductae fuerint in manuscripta Isidori, vel ex mss. Isidorianis in eos codices collectionis Hispanicae transierint. Haec autem omnia quae praecedunt [CCXXVII] et non pertinent ad collectionem [Col. 0253A] Isidori, claudit memorata epistola Luitardi episcopi Venciensis ad Wenilonem Rothomagensem, scripta an. 868, quae solius manuscripti Vat. 630 propria, ex eodem edita est tom. X Conciliorum, edit. Ven. col. 1403.

18. Post haec collectio Isidoriana exorditur a praefatione hoc titulo: Incipit praefatio S. Isidori episcopi. Isidorus Mercator servus Christi lectori conservo suo et parenti in Domino fidei salutem. Compellor a multis, etc. Edita est ex codice Vat. 630 a cardinali de Aguirre. Vide tomum I Concil., pag. 4. Merlinus omittit Mercator, et pro fidei habet fideli. Vulgati Conciliorum pro Mercator substituunt peccator, quod nulli nostri codices praeferunt. Mercator quoque legitur in codice Parisiensi quem vidit Harduinus, nec non apud Ivonem in decreto; et solum in hujus margine peccator.

Praefationi subjicitur epistola supposititia Aurelii ad Damasum, cujus initium est: Gloriam apostolicae sedis, nec non apocrypha Damasi responsio, Scripta [Col. 0253B] sanctitatis tuae, etc., quas videsis tom. II Concil., col. 1011 et 1012. In ms. Vat. 631 hae describuntur ante praefationem, sed perperam; nam Hincmarus Remensis in opusculo adversus Hincmarum Laudunensem c. 24, Damasi responsionem ad Aurelium laudans, quam, inquit, Isidorus suae praefationi supposuit, et collectioni praeposuit.

Postea sequitur Ordo de celebrando concilio. Hora diei prima, etc., uti tom. I Concil. a col., 8 usque ad col. 12. Hunc quidem ordinem, qui sumptus est ex concilio Toletano IV, initio collectionis praemittendum auctor in praefatione receperat.

Dein affertur tabula conciliorum cum titulis 47, quorum primi 45 illi sunt quos in Hispanica exhibuimus c. 4, n. 5; alii autem duo sunt hi: XLVI. Decreta quorumdam praesulum Romanorum ad fidei regulam et disciplinam ecclesiasticam constituta. XLVII. Synodus Toletana 68 episcoporum. Haec eadem tabula cum iisdem titulis 47 exstat etiam in codice [Col. 0253C] Casanatensi A 11, nec non in Vat. 1341 continente collectionem Hispanicam originis Gallicanae; ac propterea ex alterutro fonte in alterum irrepsit. Certe duo tituli 46 et 47, qui nec cum Hispanicae, nec cum Isidorianae collectionis corpore concordant, addititii noscuntur. Error quidem inest in titulo 46, qui non exprimit ullum concilium, sed est ille ipse titulus in Hispanica collectione praefixus parti secundae, quae decretales sedis apostolicae continet.

Subduntur aliae duae epistolae supposititiae, altera S. Hieronymi ad Damasum, cujus initium: Gloriam sanctitatis tuae, etc.; altera Damasi ad Hieronymum, quae incipit: Gaudet Ecclesia tuo fonte, etc. Editae sunt ab Henschenio, Schelestratio et aliis; novissime autem insertae sunt Appendici Operum S. Hieronymi tom. XI editionis Veronensis pag. 275. Cum hae inveniantur etiam in quibusdam mss. pontificalis Romani Damaso inscripti quod Pseudo-Isidorus adhibuit, num harum suppositio ipsum Pseudo-Isidorum [Col. 0253D] an alium antiquiorem habeat auctorem ex quo ipse illas receperit, definire non licet.

Mox ex collectione Hadriana describuntur quinquaginta canones apostolorum versionis Dionysianae.

Tum sequuntur epistolae priscorum pontificum a S. Clemente ad Melchiadem usque, omnes supposititiae, et omnes a Pseudo-Isidoro confictae, duabus tantummodo S. Clementis exceptis, quas tamen ille interpolavit. En ipsarum seriem, quas in editis Conciliorum invenire licebit.

Epistolae quinque S. Clementis, duae ad Jacobum, tertia ad omnes episcopos; presbyteros, etc.; quarta ad Julium et Julianum, quinta ad Hierosolymis habitantes cum Jacobo episcopo. Duae primae jam a Graeco aliquo confictae fuerunt; et a Rufino Latinitate donatae, in vetustiores collectiones tum Italicas, tum Gallicanas transierant. Solum epistola secunda in collectionibus Italicis inscribitur: Praecepta S. Petri, quo titulo illam ex iisdem collectionibus hoc tomo [Col. 0254A] edemus inter documenta juris canonici veteris; at in Gallicanis codicibus ab Harduino et Coustantio indicatis inscribitur: Epistola praeceptorum S. Clementis papae missa Jacobo fratri Domini, vel Epistola S. Clementis Romani ad Jacobum de sacramentis Ecclesiae. Has duas epistolas Pseudo-Isidorus ex Gallicanis collectionibus excerpsit, unde in secunda epistolae inscriptionem retinuit. Tres vero alias epistolas [CCXXVIII] ipse supposuit. Illis autem duabus spuriis epistolis quas aliunde accepit, novas imposturas addidit cum eas prolixis interpolationibus auxit. Has interpolationes quisque dignoscet si easdem epistolas ex Isidoriana collectione in Conciliis editas conferat cum illis multo brevioribus quae ex versione Rufiniana et ex antiquioribus collectionibus hoc ipso tomo proferuntur, prima in collectione subjicienda cap. 64, col. 454, altera inter documenta paulo ante laudata num. 5, col. 674.

S. Anacleti epistolae tres, prima ad omnes Orientales, secunda ad episcopos Italiae, tertia ad episcopos [Col. 0254B] omnes.

S. Evaristi duae, una ad Africanos episcopos, altera ad Aegyptios.

S. Alexandri I epistolae tres, prior ad omnes orthodoxos, aliae duae ad episcopos omnes.

S. Xysti I epistolae duae, prima ad omnes Christianos, altera ad omnes episcopos.

S. Thelesphori una ad omnes Christianos.

S. Hygini epistolae duae, una ad omnes Christianos, altera ad Athenienses.

S. Pii I item duae, prima ad omnes Christianos, ad Italos altera.

S. Anitii (pro Aniceti) una ad episcopos Galliae.

S. Soteris duae, prior ad Campaniae, secunda ad Italiae episcopos.

S. Eleutherii una ad Galliae provincias.

S. Victoris I epistolae duae, una ad Theophilum episcopum Alexandrinum, alia ad Africanos.

S. Zephirini duae, prima ad Siciliae, altera ad [Col. 0254C] Aegypti episcopos.

S. Callisti I duae, una ad Benedictum episcopum, alia ad episcopos Gallos.

S. Urbani I una ad omnes Christianos.

S. Pontiani duae, prior ad Felicem Succribonum, altera ad Christianos omnes.

S. Anteri una ad episcopos provinciarum Baeticae et Toletanae.

S. Fabiani tres, prima ad omnes episcopos, secunda ad Orientales, tertia ad Hilarium episcopum.

S. Cornelii duae, una ad omnes episcopos, ad Rusticum episcopum altera.

S. Lucii I una ad episcopos Galliae et Hispaniae.

S. Stephani I duae, prior ad Hilarium episcopum, secunda ad episcopos omnes.

S. Xysti II duae, prior ad Gratum episcopum, secunda ad episcopos Hispaniae.

S. Dionysii duae, una ad Urbanum praefectum, altera ad Severum episcopum.

[Col. 0254D] S. Felicis I epistolae tres, prima ad Paternum episcopum, secunda ad episcopos Galliae, tertia ad Benignum episcopum.

S. Eutychiani duae, prior ad Baeticae, secunda ad Siciliae episcopos.

S. Gaii una ad Felicem episcopum.

S. Marcellini duae, ad Salomonem episcopum una, altera ad episcopos Orientis.

S. Marcelli duae, prima ad episcopos Antiochenae provinciae, secunda ad Maxentium tyrannum.

S. Eusebii tres, prior ad Galliae, altera ad Aegypti, prior tertia ad Tusciae et Campaniae episcopos.

S. Melchiadis una ad episcopos Hispaniae.

In hac prima parte, quae ad priscos pontifices pertinet a S. Clemente usque ad Melchiadem inclusive, seu exclusive usque ad S. Silvestrum, Pseudo-Isidorus quinquaginta novem epistolas finxit, et duas S. Clementi olim affictas retulit ac interpolavit.

19. Sequitur ea pars quae concilia exhibet. Praemittitur [Col. 0255A] opusculum inscriptum de Primitiva Ecclesia et Synodo Nicaena. Hoc opusculum cum subjiciatur litteris Melchiadis, ejusdem pontificis nomine inscriptum a Gratiano aliisque allegatur. Sed in codicibus nomine caret. Est autem veluti prooemium ipsius Pseudo-Isidori in constitutionem sequentem. Incipit: Nemo qui divinas Scripturas legit, etc., uti tom. I Concil., Ven. edit. col. 1562.

Subjicitur Constitutio Constantini ad Silvestrum. In nomine, etc. Ea quae Salvator et Redemptor noster, etc. Ibidem, col. 1564. Apocryphum est hoc documentum. [CCXXIX] Quidam istud Pseudo-Isidoro tribuunt. Balsamon quaedam Graeca ejus fragmenta recitat. Integrum autem documentum Graece scriptum invenit P. Possinus in Vaticanis codicibus Graecis 614 fol. 76, 789 fol. 185, 973 fol. 39, et 1416 fol. 127, uti P. Labbeus notavit. Hinc non improbabiliter suspicati sunt Baronius et Binius hoc constitutum a Graecis fuisse confictum, et postea Latine redditum, atque a Pseudo-Isidoro exceptum. Illud [Col. 0255B] quidem legitur Latine in collectione Gallicana, quam primo loco exhibet vetustus codex Colbertinus 3368. Vide quae diximus part. II, c. 8, n. 3. Etsi vero hoc documentum ibidem addititium videatur; cum tamen eadem collectio Colbertina sit Pseudo-Isidoro antiquior, nec quidquam Isidorianum receperit; ipsum ex hac, vel ex alia fortassis vetustiore Gallicana collectione hoc monumentum ebibisse satis credibile est.

Sequitur: Quo tempore Nicaenum concilium habitum sit. Canones generalium conciliorum a temporibus Constantini coeperunt, etc., ac desinit in verbis secundum post apostolos symbolum tradiderunt. Est initium praefationis collectionis Hispanicae, quam integram dedimus cap. 4, n. 5.

Incipit epistola vel praefatio Nicaeni concilii. Beatissimo Silvestro in urbe Roma apostolicae sedis antistite, etc. Est praefatio a Pseudo-Isidoro sumpta ex collectione hoc tomo edita. Vide col. 22.

[Col. 0255C] Postea describuntur canones conciliorum Graeciae, Nicaeni, Ancyrani, Neocaesariensis, Gangrensis, Sardicensis, Antiocheni, Laodiceni, Constantinopolitani, Ephesini et Chalcedonensis, ac formata Attici. Item canones octo conciliorum Africae, septem Carthaginensium, et Milevitani. Dein canones conciliorum Galliae, trium Arelatensium, Valentini, Tauritani, Regensis, Arausicani, Vasensis, Agathensis, Aurelianensis. Tandem canones canones conciliorum Hispaniae, Eliberitani, Tarraconensis, Gerumdensis, Caesaraugustani, Ilerdensis, Valentini, Toletanorum I, II, III et IV; initium Bracarensis I; quo interrupto inseruntur aliae novem synodi Toletanae a V ad XIII, quae ultima apud Merlinum in fine mutila, in Vat. 630 aliisque Isidorianis integra legitur. Postea iterum subditur synodus Bracarensis I, sed integra; et mox Bracarensis II. Dein capitula Martini Bracarensis, et concilium Bracarense anni 675; ac tandem duae synodi Hispalenses. Haec omnia Pseudo-Isidorus [Col. 0255D] sumpsit ex auctiori collectione Hispanica originis Gallicanae, qualis est in ms. Vat. 1341, cum eadem repetitione Bracarensis I, et cum iisdem lectionibus liberius emendatis, uti antea monuimus. Solum in Nicaeno post symbolum omittitur episcoporum catalogus, qui in eodem codice collectionis Hispanicae legitur.

20. Tertia pars sequitur, quae epistolas profert caeterorum praesulum Romanorum a S. Silvestro ad S. Gregorium usque. Eadem praefatio his praemittitur, Hactenus digestis conciliis, etc., quam in Hispanica attulimus cap. 4, n. 6.

Primum autem documentum quod producitur supposititium est. Incipiunt excerpta quaedam ex synodalibus gestis S. Silvestri papae. Temporibus S. Silvestri papae et Constantini piissimi Augusti, factum est magnum concilium in Nicaea, etc., uti tom. I Concil., a col. 1575 usque ad verba columnae 1578 designatus sit chirographus. Cum vero in editione Conciliorum [Col. 0256A] his excerptis subjiciantur ipsa synodalia gesta S. Silvestri cum titulo: Canon, sive Constitutum Silvestri, ex quibus haec excerpta Pseudo-Isidorus decerpsit; haec quoque gesta, quae aeque supposititia sunt, in Isidoriana collectione intexta ibidem traduntur. Verum licet in aliquo codice Isidoriano legantur, absunt tamen a nostro codice et caeteris quos consuluimus. Inanem quidem laborem ille assumpsisset concinnando excerpta ex iisdem gestis, si ipsamet gesta suae collectioni inserenda putasset. Haec tantum excerpta in suo quoque codice inventa memorat Hincmarus Remensis in saepe laudato opusculo contra Hincmarum Laudunensem c. 24, ubi etiam gesta ejusmodi veluti apocrypha rejicit. Cum porro ea sub Symmachi aetatem una cum aliis documentis apocryphis concinnata, inserta fuerint quibusdam collectionibus Italicis, ac in Gallias etiam transierint, uti leguntur in vetusto ms. Colbertino 784, de quo confer part. II, c. 6, n. 4 et 5, Pseudo-Isidorus ex aliquo ejusmodi Gallicano exemplo haec excerpta deduxisse [Col. 0256B] dicendus est. Caeterum prae oculis habuisse etiam pontificale Romanum Damasi nomine inscriptum, cujus auctor eadem S. Silvestri synodalia [CCXXX] gesta compendio exhibet, nihil dubii est. Quaedam enim particulae excerptorum Pseudo-Isidori cum pontificalis abbreviatione magis quam cum ipsis gestis conveniunt.

Epistola supposititia Athanasii et caeterorum Aegyptiorum ad Marcum papam, qua petunt exemplum canonum Nicaenorum; et rescriptum Marci ad eosdem item supposititium. Vide tom. II Concil., col. 488 et 490.

Fides in sacro Romano tractata concilio a beatissimo Julio papa et reliquis verae fidei episcopis. In nomine Domini Dei et Salvatoris, etc. Ibi col. 549. Haec quoque est Pseudo-Isidoriana impostura.

Ejusdem Julii papae epistola ad Orientales pro S. Athanasio. Decuerat vos, fratres, alios ecclesiasticis instruere disciplinis, etc. Ibi col. 497. Est apocrypha.

[Col. 0256C] Responsio Orientalium pariter apocrypha. Licet circa omnes, etc. Ibi col. 502.

Rescriptum Julii ad eosdem Orientales. Decuerat vos adversus sanctam Romanam et apostolicam Ecclesiam, etc. Ibi col. 506. Apocryphum.

Athanasii et Aegyptiorum synodica ad Liberium papam apocrypha. Vestrae beatissimae paternitatis jura, etc. Eodem tom. II Concil., col. 817.

Liberii rescriptum ad eosdem item supposititium. Olim et ab initio, etc. Ibi col. 819.

Athanasii et Aegyptiorum ad Felicem papam epistola apocrypha. Vestro sancto suggerimus apostolatui, etc. Ibi col. 993.

Felicis responsio. Sacram vestram synodicam, etc. Ibi col. 999. Alia ejusdem ad eosdem. Gratia vobis, etc. Ibi col. 1005. Utraque supposititia.

Liberii epistola ad universos episcopos. Nihil est quod stare, etc. Ibi col. 815. Apocrypha.

Damasus Paulino. Per filium meum Vitalem, etc. [Col. 0256D] Ibi col. 1014. Haec sincera Damasi epistola sumpta est ex collectione Hispanica.

Postea Pseudo-Isidorus alteram genuinam ejusdem Damasi epistolam ad eumdem Paulinum ex Hispanica collectione sumptam, quae Confessio fidei ad eumdem Paulinum alias inscribitur, in tres partes dissecuit, iisdemque tres apocryphas epistolas interseruit, tabula sex capitulorum praemissa, cui eae partes tres genuinae epistolae, ac tres epistolae supposititiae post tabulam subjectae respondent hoc modo.

I. Ejusdem Damasi ad Paulinum. Post Nicaenum concilium, aliud in urbe Romana postea congregatum est, etc., uti tom. II Concil., col. 1061, usque ad illa, Si quis de Patre et Filio bene senserit, de Spiritu sancto autem non recte habuerit, haereticus est. Est prima pars laudatae epistolae, seu confessionis fidei ad Paulinum; nisi quod omittitur hoc loco decretum adversus eos qui de Ecclesiis suis ad alias migrant: quod infra subjicitur tit. 6.

[Col. 0257A] II. Epistola Stephani ac trium conciliorum Africae ad Damasum. Notum vestrae facimus beatitudini, etc. Ibi col. 1018. Est supposititia.

III. Quod omnes haeretici de Filio Dei et Spiritu sancto male sentientes in perfidia Judaeorum et gentilium inveniuntur. Quod si quis patiatur Deum Patrem, et Deum Filium, et Spiritum sanctum deos dici, etc. Est postrema pars laudatae genuinae epistolae ad Paulinum. Ibi col. 1063. Sed post ultima verba sine dubio credamus, in cod. Isid. adduntur alia nonnulla quae in puris Hispanicae collectionis exemplaribus non leguntur.

IV. Epistola Damasi ad Prosperum Numidiae et alios Afros. Licet, fratres charissimi, nobis sint nota, etc. Ibi col. 1025. Apocrypha.

V. De sacerdotibus qui de Ecclesiis suis ad alias migrant. Eos autem sacerdotes qui de Ecclesiis ad Ecclesias, etc. Ibi col. 1062, usque ad verba quiescat in Domino. Est decretum memoratae genuinae epistolae Damasi ad Paulinum, quod antea omissum [Col. 0257B] fuerat.

Epistola synodica Damasi ad Illyrios episcopos. Credimus sanctam fidem vestram, etc., sumpta est ex versione Epiphanii in Historia Tripartita lib. V, c. 29, cui Pseudo-Isidorus addidit chronicam notam spuriam, Dat. XVII kal. Nov. Siricio et Ardabure VV. CC. consulibus. Vide tom. II Concil., col. 1031.

Damasi epistola apocrypha ad episcopos Italiae. Optaveram, dilectissimi, etc. Ibi col. 1033.

Siricii epistolae tres, omnes sincerae ex collectione Hispanica, una ad Himerium, [CCXXXI] altera ad diversos contra Jovinianum, tertia ad orthodoxos per diversas provincias. Ibi. col. 1212, 1218 et 1223.

Anastasii duae supposititiae, prior ad Germaniae et Burgundiae episcopos, secunda ad Nerianum nobilissimum virum. Ibi col. 1428 et 1430.

Innocentii epistolae tres et viginti, omnes sincerae, ex Hispanica collectione excerptae, quae leguntur tom. III Conciliorum, ab epist. 1 ejusdem pontificis [Col. 0257C] usque ad 23, col. 13 et seqq.

Carthaginensis concilii epistola ad Innocentium, et rescriptum Innocentii. Dein epistola concilii Milevitani ad eumdem pontificem cum hujus rescripto. Item epistola familiaris quinque episcoporum Africae ad ipsum Innocentium, ei hujus responsio. Tandem epistola familiaris Innocentii ad Aurelium. Hae septem epistolae leguntur in collectione Gallicana hoc tomo impressa, ex qua Pseudo-Isidorus illas hausit. Vide infra a col. 128 ad 164.

Zosimi epistolae duae ex collectione Hispanica decerptae, una ad Esychium, altera ad clerum Ravennensem. Exstant in epistolis Zosimi t. III Concil., ep. 1 et 2.

Bonifacii papae epistola ad Honorium Augustum cum hujus responsione; et alia ejusdem pontificis ad episcopos Galliae. Sunt sincerae, ex Hispanica collectione sumptae. Exstant eodem tom. III Concil. inter Bonifacii epistolas.

Coelestini epistolae tres item ex Hispanica, una ad [Col. 0257D] Venerium et alios episcopos Gallos, altera ad episcopos per Viennensem et Narbonensem provinciam constitutos, tertia ad episcopos Apuliae. In Conciliis sunt epist. 1, 2 et 3 hujus pontificis.

Xysti III una apocrypha ad episcopos Orientales. Est tom. IV Concil., epist. 3.

Ex collectione Hispanica postea subduntur eodem plane ordine epistolae novem et triginta S. Leonis, et aliorum, quas in descriptione collectionis Hispanicae recensuimus cap. 4, n. 6.

Hilari papae tria documenta ex eadem collectione Hispanica, id est synodale decretum, et duae epistolae ad Ascanium Tarraconensem. Sunt in Conciliis epist. 1, 2 et 3.

Simplicii papae epistola ad Zenonem Spalensem, et Acacii epistola ad Simplicium ex eadem collectione. Prior est in Conciliis epist. 1 ejusdem pontificis, altera est post epist. 8.

[Col. 0258A] Felicis II (apud Pseudo-Isidorum III) epistolae tres ex eadem Hispanica, una ad Siculos, altera ad Acacium, tertia ad Zenonem Spalensem. In Conciliis epist. 7, 6 et 8.

Decretum Gelasii papae de libris recipiendis vel non recipiendis, quod incipit: Post propheticas et evangelicas Scripturas, etc., uti tomo V, Concil. col. 386. Hoc decretum sincerum exscriptum fuit ex aliqua vetustiore collectione seu codice Gallicano, cujusmodi sunt Colbertinus 784, de quo diximus part., II c. 6; et alius Colbert. 3368, de quo ibidem, cap. 8.

Aliud ejusdem decretum generale, quod alias inscribitur: Epistola ad episcopos Lucaniae et Siciliae. Item alia ejusdem epistola ad Sicilienses. Haec duo ex Hispanica collectione excerpta leguntur tom. V Concil. epist. 7 et 10.

Ejusdem Gelasii epistolae quatuor, prior Fausto magistro, secunda Anastasio imperatori, tertia Dardaniae episcopis, quarta ad Orientales. Hae sumptae ex Gallicana collectione hoc tomo impressa cap. 48, [Col. 0258B] 49, 50 et 51.

Anastasii papae epistola ad Anastasium Augustum ex collectione Hispanica. Exstat tom. V Concil., epist. 1 inter illas ejusdem pontificis.

Symmachi papae epistola ad Caesarium Arelatensem, item ex Hispanica. Ibi epist. 5 inter Symmachi epistolas.

Subjiciuntur tria genuina concilia sub eodem Symmacho ex Hadriana collectione, quae tom. V Concil. inscribuntur synodus I, III et IV. In plerisque codicibus Isidorianis inseruntur hoc loco duae aliae synodi sub eodem pontifice, quas fictitias probavimus, nec non alia sincera sumpta ex Ennodio. Verum haec in ms. Vat. 630, in finem collectionis rejiciuntur, de quibus inferius redibit sermo.

Hormisdae epistolae octo, et duae ad Hormisdam eodem ordine quo eas designavimus in collectione Hispanica, ex qua Pseudo-Isidorus eas derivavit.

[CCXXXII] Joannis I papae epistolae duae, una ad Zachariam [Col. 0258C] archiepiscopum, alia ad episcopos Italos. Sunt supposititiae.

Felicis III (apud Pseudo-Isidorum IV) aliae duae epistolae item supposititiae, prima ad omnes episcopos, altera ad Sabinam.

Bonifacii II epistola ad Eulalium apocrypha.

Joannis II apocrypha epistola ad Valerium episcopum.

Agapeti I epistola ad Antemium episcopum CP. item apocrypha.

Amatoris episcopi epistola ad Silverium papam, et hujus responsio: ambae supposititiae.

Vigilii epistola sincera ad Profuturum, sumpta ex collectione Hispanica; sed apud Pseudo-Isidorum inscribitur ad Euterium ob mendosam lectionem, de qua videsis cap. 4, n. 15. Huic porro epistolae ille ex suo duo capita addidit sextum et septimum.

Pelagii I epistola ad Vigilium episcopum, in Vat. 631 ad Julium, supposititia.

Joannis III papae decreta ad Germanos et Gallos, [Col. 0258D] item supposititia.

Benedicti papae apocrypha epistola ad David episcopum.

Pelagii II epistolae tres, una ad episcopos synodi CP., secunda ad Benignum archiepiscopum, tertia ad universos episcopos praesertim Campaniae et Italiae, omnes apocryphae.

S. Gregorii Magni epistolae sex. Tres priores genuinae ex collectione Hispanica sumptae, prima et secunda ad Leandrum episcopum Hispalensem, tertia vero ad Recaredum regem, quae leguntur lib. I Registri, epist. 43 editionis Maurinae, et lib. IX, epist. 121 et 122. Postea subjiciuntur tres aliae ejusdem Gregorii epistolae, quae vel ex Registro ipsius, vel ex aliis collectionibus Gallicanis sumi potuerunt: una ad Secundinum, quae exstat lib. IX, epist. 52, sed apud Pseudo-Isidorum longo additamento interpolata est, quod tamen ab alio antiquiori impostore confictum [Col. 0259A] videbimus part. IV, c. 8; altera ad Teoctistam patriciam, quae habetur lib. XI, epist. 45; tertia ad Augustinum, quae exhibet hujus interrogationes et Gregorii responsa, uti leguntur eodem lib. XI, epist. 64.

Synodus sub eodem Gregorio Magno cum sex canonibus usque ad verba subire appetit servitutem, uti habetur tom. VI Concil., col. 1310.

Decreta papae Gregorii Junioris. Est synodus Romana impressa tom. VIII Concil., col. 185. In hac synodo primaeva Pseudo-Isidori collectio desinit. Porro in ms. Vat. 630, ex quo hujus collectionis descriptionem expressimus, folium album sequitur, quod confirmat eamdem collectionem in laudata synodo desiisse, adeo ut quae post idem folium in eodem codice subjiciuntur, posteriori additamento accensenda sint.

Subduntur autem eodem charactere totius codicis sequentia documenta, quae ad Symmachi papae causam pertinent.

Libellus apologeticus Ennodii pro synodo palmari [Col. 0259B] Romana, et pro Symmacho. Vide tom. V Concil, col. 479.

Synodus V et VI, sub eodem Symmacho, quas n. 7 supposititias probavimus. Exstant ibidem, col. 501 et 509.

Ennodii epistolae duae Symmacho attributae, una ad Laurentium Mediolanensem, quae incipit: Prodit religiosae motum conscientiae. In Ennodii operibus legitur, sed cum titulo: Dictio tertia Ennodii data Stephano V. S. vicario dicenda Maximo episcopo: altera ad Liberium patricium, quae apud eumdem Ennodium est epist. 1 libri V.

Cum porro haec documenta, praesertim synodi duae supposititiae, Pseudo-Isidoro tribuantur, et in aliis collectionis Isidorianae exemplaribus post tres sinceras Symmachi synodos inveniantur inserta; haec posterioribus Pseudo-Isidori curis accessisse videntur; et idcirco descripta in fine laudati codicis Vat. 630, qui in antecedentibus foliis primigeniam collectionem [Col. 0259C] his documentis expertem continet.

Post hujusmodi additamenta in eodem codice iterum pagina alba et vacua relinquitur; ac dein sequentia eodem charactere adjiciuntur.

Capitula Hadriano papae ascripta, et Angilramno episcopo Mediomatriciae tradita. Sunt capita 52, quorum ultimo alia capita 19 immediate annectuntur. [CCXXXIII] Haec, quae edita sunt tom. VIII Concil., col. 599, supposititia et ab impostore post primum fetum digesta, demonstravimus n. 8.

Disputatio Constantii imperatoris et Liberii Romani pontificis. Constantius imperator dixit, etc., ut in Hist. Tripartita, lib. V, c. 17.

Nonnullae sanctiones sparsim collectae ex actionibus concilii Chalcedonensis, quas in aliis quoque collectionibus invenimus.

De mutatione episcoporum ex lib. XII Hist. Tripartitae, cap. 8 et 11.

Item ex epistola Pelagii papae. Quod non debeat episcopus de civitate ad civitatem transire.

[Col. 0259D] Hic est codicis finis. Capitula Hadriano I afficta, in aliis Isidorianis codicibus qui pseudosynodos Symmachi suo loco inserunt, subduntur post Gregorii Junioris decreta, et ad Isidori collectionem (in qua tantum inventa sunt, nec non in iis quae ex Isidoriana proveniunt) pertinere creduntur. Certe ipsorum capitulorum suppositio Pseudo-Isidori indolem refert, et ex supposititiis quidem epistolis ab eo conditis eadem fuisse excerpta observavimus, adeo ut idem omnium artifex perspiciatur. Cum vero Pseudo-Isidorus in praefatione scripserit se subjecturum decreta praesulum Romanorum, non ad Hadrianum usque, sed usque ad S. Gregorium; ea capitula ad primigenium ejus fetum non pertinuisse dicenda sunt, sed postea ab eodem fuisse conficta; ac propterea jure in nostro codice separatim inter additamenta referuntur.

21. Codex Vat. 631, qui quondam fuit cardinalis Petri episcopi Rothomagensis, saeculo XII scriptus, [Col. 0260A] omnia continet quae sunt in Vat. 630, exceptis duabus postremis additionibus de mutatione episcoporum, et ex epistola Pelagii papae. Solum ordo alicubi mutatur: et cum ea quae ad Symmachum pertinent additamenta suo loco descripta sunt post tres sinceras ejusdem pontificis synodos; tum vero Hadriani capitula cum reliquis post Gregorii Junioris decreta sine ullo additamenti indicio subjiciuntur. Illud vero hujus codicis peculiare est, quod post Isidorianam collectionem addit totam collectionem Hadrianam, et versionem concilii VI sub Agathone pontifice.



§ 6. De quibusdam mss. codicibus qui Isidorianam collectionem non omnino puram aut integram continent. Quaedam epistolae apocryphae Pseudo-Isidoro perperam attributae.

22. Quaenam sit pura et integra Isidoriana collectio hactenus explicavimus. Nunc de quibusdam codicibus agendum qui eam cum additamentis ab ipsa [Col. 0260B] alienis, vel etiam non omnino integram praeferunt. Primo occurrit codex Vat. Ottobonianus 93 membranaceus in-folio, qui antiquissimo charactere minutiori scriptus, et in duas columnas distinctus, noni vel decimi saeculi aetatem exhibet. Gallicanum olim fuisse manifestat pergamena ad muniendum codicem in fine annexa, quae actum continet Gallicani episcopi Parisiensis, et Thomae de Corcellis sacrae paginae professoris, et Ecclesiae Parisiensis decani sub Pio II pontifice. Idem codex initio epistolas priscorum pontificum, dein canones conciliorum, postea subsequentium sedis apostolicae antistitum decreta, id est ipsam Isidorianam collectionem repraesentat. Sed cum initio et fine careat, eamdem collectionem non omnino integram praestat. Hunc vero defectum supplent duo alii codices, Casanatensis PP. Praedicatorum Minervae signatus A 11, 14, et Vat. 3791; ille enim omnino integer priscorum pontificum epistolas et canones conciliorum complectitur; iste [Col. 0260C] vero subsequentium decreta pontificum ad finem usque; et ita hi codices cum laudato ms. Vat. Ottoboniano in sua cujusque parte conveniunt, ut is in duas veluti partes dissectus, duobus illis codicibus comprehendatur, ac quid in ipso sive initio, sive in fine desit, ex iisdem suppleri tute possit.

23. P. Coustantius similes Isidorianos codices vidit, qui solum canonibus conciliorum carebant. Monet (Praefat. ad Epist. Rom. pontif., n.155) enim duplicem indicem capitulorum in iisdem fuisse praemissum, unum initio ante epistolas priscorum pontificum, qui et conciliorum canones quantumvis in iis codicibus omissos designat, alium ante epistolas [CCXXXIV] posteriorum pontificum. Hos autem indices in memoratis tantummodo exemplis nacti sumus: primum quidem in Casanatensi (nam Vat. Ottob. initio mutilus est), secundum vero in Vat. Ottob. et in alio Vat. 3791. Praeterea ille in suis codicibus quasdam pseudoepistolas reperit Damaso, Hieronymo et Leoni affictas, quas solum laudatis nostris codicibus [Col. 0260D] simul insertas reperire licuit: ac proinde illos P. Coustantii nostris plane similes multo certius agnovimus. Is porro easdem pseudoepistolas aeque ac caeteras supposititias Pseudo-Isidoro attribuit, eo quod eos solos Isidorianos codices nactus, puram Isidorianam collectionem in ipsis contineri credidit. Nos vero, quibus contigit manuscriptum Vat. 630, omnium antiquissimum et integrum, aliosque similes puram Isidorianam collectionem praeseferentes inspicere; horum comparatione memorata exemplaria eamdem collectionem non omnino puram continere perspeximus.

24. Quantum ad primam partem, quae priscorum pontificum epistolas et canones conciliorum comprehendit, illi quidem codices cum eadem ejusdem partis documenta eodem ordine praeferant quem in Vat. 630 notavimus, puri Isidoriani dici queunt. Solum haec pars, ut ex Casanatensi integro didicimus, [Col. 0261A] incipit a praefatione Isidori, omissis annotationibus atque notitiis quae in Vat. 630 praefationi praeeunt, in codicibus autem de quibus agimus, post finem secundae partis rejiciuntur, uti deteximus ex ms. Vat. 3791. Postea sequitur index capitum 77, qui etsi deest in puris Isidori exemplis, documentis tamen Isidorianis plane respondet. Priores numeri 30 assignantur totidem pontificibus a S. Clemente usque ad Melchiadem, quorum epistolae in eadem parte describuntur: caeteri numeri 47 sunt illi qui ad concilia pertinent in totidem numeros distributa, ut alibi vidimus.

25. In altera vero parte, quae posteriorum pontificum epistolas respicit, non leve est istorum codicum a puris Isidorianis discrimen. Indicem capitulorum huic parti praemissum, qui in iisdem tantum mss. inventus est, Isidoro quidem ascribi non posse duo suadent: 1o Quia pauciores epistolas recenset quam in Isidoriana collectione contineantur. E septem, ex. gr., Gelasii epistolis duas tantum, et e quatuor documentis [Col. 0261B] Symmachi unum solummodo indicat. Praeterea tabula manuscripti Casanatensis desinit in Anastasio, illa vero codicis Vat. Ottoboniani concluditur in Hormisda; cum Isidoriana collectio ipso auctore testante ad Gregorium usque perveniat. 2o Quia idem epistolarum ordo qui in eo indice visitur, nec cum ordine aliorum codicum Isidori concordat, nec cum illo ipsius codicis Vat. Ottoboniani, aut alterius Vat. 3791. In ipso autem corpore horum codicum epistolae non solum non respondent praemisso indici, verum etiam a collectione Isidoriana dissentiunt, et ex hoc praesertim discrimine hanc esse veram Isidori collectionem opinari non possumus. In primis ordo epistolarum, ex. gr. S. Leonis Isidorianus non est. Pseudo-Isidorus enim Leonis epistolas 39 ex Hispanica collectione in suam transtulit eo plane ordine quo in Hispanica describuntur, uti probant codices Vat. 630, 631 et alii. Hinc eumdem pariter ordinem retinuit auctor ejus auctioris collectionis Isidorianae, [Col. 0261C] quam describemus capite sequenti. Licet enim is plura additamenta inseruerit, epistolas tamen ex Isidoro exscriptas eodem ordine retulit quem in Isidorianis codicibus nactus est. At in mss. de quibus in praesentiarum est sermo, alius omnino Leonis epistolarum ordo inducitur, eademque ordinis perturbatio est etiam in litteris Innocentii et aliorum. Deinde in Damaso num. 15 et 22 bis affertur confessio fidei quam ille ad Paulinum misit, cujus initium est: Post Nicaenum concilium. Semel tantum in puris Isidorianis exemplis legitur. Praeterea in Leone epistola ad Africanos ea forma auctiori exhibetur, qua editioni Hadrianae quaedam capitula subnectuntur in ea editione omissa, cum Isidorus ex Hispanica aliam formam decurtatam dederit. Vide nostram admonitionem in ipsam epist. 12. Adde tandem quod adjiciuntur aliquot epistolae partim sincerae, partim spuriae, quae in puris Isidorianis mss. desunt. Ita in epistolis Damasi interseruntur tres (T. II Concil. col. 1017), quarum duae sunt apocryphae, una ejusdem ad Hieronymum, [Col. 0261D] quae incipit: Cum multa corpora librorum; altera rescriptum Hieronymi incipiens: Supplex legi epistolas apostolatus vestri; tertia autem Damasi sine titulo, cujus initium: Cum apostolicae sedi reverentiam [CCXXXV] debitam: quae est genuina, ex Graeco Latine reddita, ab Epiphano Scholastico Historiae Tripartitae inserta lib. IX, c. 15, ubi ad Orientales missa traditur. In Leonis epistolis addititiae sunt decem et octo; et in his epistola 28 ad Flavianum ex diversis fontibus bis describitur, nec deest epistola apocrypha a nobis in appendicem tomi primi rejecta de privilegio chorepiscoporum seu presbyterorum ad universos Germaniae et Galliae Ecclesiarum episcopos, quam tamen anterius confictam discimus ex litteris Joannis III ab ipso Pseudo-Isidoro suppositis, in quibus eadem Leonis epistola allegatur. Praeterea post S. Gregorii litteras adduntur Epistolarum verba de diversis locis excerpta, nimirum ex variis S. Gregorii Magni epistolis: [Col. 0262A] et post capitula Hadriani tria appenduntur: 1o Epistola papae Spalensis episcopi (id est S. Isidori Hispalensis) ad Laudefridum Cordubensem, quam ex ms. Hispanico edidit Loaisa, ac ex Loaisa refertur tom. VII Concil., col. 434. 2o Alia Isidori ad Masonem episcopum de restauratione sacerdotum, quae supposititia creditur a Joanue Morino lib. IV de Poenitentia, c. 15, n. 6. 3o Catalogus de nominibus haereticorum qui unitatem Ecclesiae turbaverunt. Incipit: Quidam etiam haeretici, etc., uti apud Gratianum caus. 24, q. 3, c. 39. Sumptus est ex lib. VIII Etymologiarum S. Isidori Hispalensis, c. 5. Haec postrema additamenta, quae ob codicem in fine mutilum absunt a Vat. Ottob. 93, nobis innotuerunt ex ms. Vat. 3791, in quo haec secunda pars integra conservatur. Hoc tam multiplex ejusmodi codicum discrimen a caeteris antiquioribus et purioribus Isidorianis exemplis nonne puram Isidori collectionem in illis non reperiri demonstrat? Neque vero quispiam suspicetur documenta addititia, praesertim illa tria apocrypha quae memoravimus, [Col. 0262B] posterioribus Pseudo-Isidori curis accessisse. Id enim satis revincit praecipue codex Vat. 630, in quo cum posteriora ejusdem Pseudo-Isidori additamenta duplici appendice in fine descripta inveniantur, dubitare non licet quin ea quoque addititia laudatorum codicum documenta ibidem cum caeteris subnexa fuissent, si eodem Pseudo-Isidoro auctore accessissent. Hinc ergo Pseudo-Isidoro minus recte ascribuntur supposititiae epistolae tres, una Damasi ad Hieronymum, alia Hieronymi ad Damasum, et alia Leonis ad episcopos Germaniarum atque Galliarum, quae a puris Isidorianis codicibus absunt, et solum in iis inveniuntur qui pluribus nominibus a pura Isidoriana collectione distant et aliquot additamenta aliunde recepere. Non solus Pseudo-Isidorus fuit apocryphorum fabricator, sed alii plures ejusdem indolis inventi sunt. Ut autem omittamus quasdam vetustiores imposturas, epistola Deusdedit papae ad Gordianum Hispalensem episcopum cum aliis tribus [Col. 0262C] quae in ea allegantur, Julii, Innocentii et Coelestini ad episcopos Isauriae, Ephesiorum, et Hierosolymae, suppositionem manifestam prodit; nec tamen in ullo Isidori codice inventa, huic artifici tribui potest. Idem est de quibusdam aliis commentitiis scriptis, de quibus in Additionibus Isidorianis dicetur capite sequenti.

26. Codex Florentinus S. Marci signatus num. 182, qui saeculo circiter XII scriptus, et epistolas, et canones continet, in postrema parte a pura Isidoriana collectione aliquantulum discrepat. Nam post Innocentii epistolas addit legem imperatoris Constantii ad Volusianum, et ipsius Volusiani edictum in causa Pelagianorum, quae in collectione canonum hoc tomo edenda leguntur cap. 19 et 20. Dein in Leone praeter ordinem ab Isidorianis codicibus diversum nonnullas epistolas praefert quae in iisdem codicibus desunt; et epistolam 12 ad Africanos Mauros non decurtatam ut illi, sed integram et exacte descriptam exhibet, qualem in nulla alia collectione invenire licuit. Vide [Col. 0262D] praefationem in Leonis epistolas § 14, ubi quatuor et viginti epistolas, quae in eo codice describuntur, recensuimus. Cum autem epistola 24 ob codicem mutilum fine careat, num aliae Leonis epistolae sequerentur, et num in caeteris pontificibus aliquid aliud ab Isidori collectione diversum insereretur, ignoramus.

27. Plura dicenda essent de ms. cod. Vat. 1340, et de duobus similibus Venetis S. Marci 168 et 169, qui in postrema item parte Isidoria ae collectionis plurima documenta partim inserta, partim in fine addita continent. Sed cum haec latius pateant, de his separatim agendum erit capite sequenti.

28. Codex Vat. 629 saeculi XII, in-folio, ante Isidorianam collectionem quaedam praemittit S. Isidori Hispalensis opuscula, et Ecclesiasticam Rufini [CCXXXVI] Historiam. Sequitur Pseudo-Isidori pra fatio. Dein index capitulorum cum hoc titulo: Incipit breviarium canonum apostolorum et primorum a S. Clemente [Col. 0263A] usque ad S. Damasum apostolicorum sequens ordinem suum, quorum etiam gesta in hoc opere condita continentur subjecta capitulis suis. Inquit autem usque ad Damasum, quia post canones apostolorum epistolae omnes Isidorianae collectionis a S. Clemente ad Damasum usque continua serie describuntur, omissis intermediis canonibus conciliorum, nec non tractatu de primitiva Ecclesia et synodo Nicaena. In reliquis autem pontificibus librarius defatigatus multa omisit, pauca vero adjecit. Nam unam tantum Siricii epistolam dedit ad Himerium, unam spuriam Anastasii ad Germaniae et Burgundiae episcopos, unam Innocentii ad Decentium, unam Zosimi ad Hesychium, Bonifacii epistolam ad Honorium Augustum et hujus rescriptum, unam Coelestini ad episcopos Galliae, quae incipit apostolici verba praecepti, unam apocrypham Xysti III ad Orientales, Leonis tres tantum ad Rusticum, ad Anastasium et ad Nicetam, unam Hilari ad Ascanium Tarraconensem, quae in Conciliis est ipsius pontificis epist. 2, omnes ex Isidoro excerptas. Duas [Col. 0263B] addidit Simplicii, quae in Isidoro desunt, unam ad Joannem episcopum Ravennatem, alteram ad Florentium, Equitium et Severum episcopos, quae in Conciliis sunt ejusdem pontificis epist. 2 et 3, ac ex Hadriana collectione excerptae videntur. Mox ex eadem collectione subduntur Felicis decreta in synodo, Flavio Boetio v. c. consule, etc., uti tom. V Concil., col. 275. Apud Isidorum sola epistola eidem synodo inserta et Siculis inscripta legitur. Postea vero ex Isidoro profertur alia tantum ejusdem Felicis epistola sexta ad Acacium, una Gelasii ad episcopos Lucaniae, primum Symmachi concilium, una tantum Hormisdae epist. 25 ad episcopos Hispanos, una supposititia Joannis I ad Zachariam archiepiscopum, ac tandem una Felicis III al. IV ad episcopos diversarum provinciarum, quae apud Isidorum integra, hic prooemio diminuta legitur: incipit enim ab ultima ejusdem prooemii periodo: Scripta sanctitatis vestrae, quae ad sedem apostolicam, etc. Praeterea singulis pontificibus [Col. 0263C] ante cujusque epistolas suum elogium praemittitur ex Pontificali Romano, quod Anastasio bibliothecario tribuitur: et licet post laudatum Felicem nullae subsequentium pontificum constitutiones in eodem codice describantur; elogia tamen omnium afferuntur ad Hadrianum usque. Succedunt capitula decem Gregorii VII, quorum initium: Quicunque militum, vel cujuscunque ordinis, vel professionis persona praedia ecclesiastica, etc., ut in concilio Romano celebrato an. 1078. Dein ordo de discretione poenitentium, quem Gregorius papa constituit. Ponunt canones peccantibus de quibusdam peccatis tres annos in poenitentia, unum ex his in pane et aqua, de quibusdam quinque annos, etc. Finis est, vitam consequi possimus sempiternam. Hunc ordinem hactenus nullibi invenimus. Ultimum documentum est synodus Urbani II papae Placentiae habita an 1095, quae exstat tom. X Concil., col. 824.

29. Codex Vallicellanus D 38, saeculi circiter decimi, [Col. 0263D] canonibus conciliorum omissis, Isidorianae collectionis epistolas continet a S. Clemente ad Damasum usque, ut in praecedenti codice. Praeter Pseudo-Isidori praefationem habet etiam opusculum de primitiva Ecclesia. Subjicit Nicolai I epistolas in causa Rothadi episcopi Suessionensis, quae in editione Conciliorum leguntur. Codicem claudit epistola Vitaliani papae ad Paulum archiepiscopum Cretensem, quae in conciliis est ejusdem pontificis epist. I.

30. Duo codices Vat. 3788 saeculi XI, et 4873 aevi recentioris, easdem epistolas Isidorianas praeferunt a S. Clemente usque ad Damasum. Postea quaedam subnectunt ex S. Gregorio Magno quae in Isidoro non inveniuntur. Duo codices Isidoriani, qui Patavii in bibliotheca S. Joannis in Viridario continentur notati numeris 100 et 159, alia atque alia ab Isidoro aliena receperunt, quae non vacavit in adversaria referre: nec dubitamus quin alii codices alibi sint, aliquot omissionibus vel additamentis diversi. Ex [Col. 0264A] diligenti autem quam § 5 dedimus purae Isidorianae collectionis descriptione, quid Isidorianum, quid addititium vel omissum sit, quisque facile intelliget.



[CCXXXVII] CAPUT VII De additionibus Isidorianae collectionis a Merlino editae, quae continentur in ms. Vat. 1340 ac in aliis duobus bibliothecae Venetae S. Marci.

1. Prima Isidorianae collectionis editio a subsequentibus Conciliorum editoribus recepta, Jacobi Merlini opera Parisiis prodiit an. 1523, quae iterum repetita fuit Coloniae an. 1530, et iterum Parisiis an. 1535. Verum haec in postrema parte, quae canones conciliorum subsequitur, pluribus additamentis plerumque genuinis aucta est, quibus pura Isidoriana collectio caret. Haec autem addititia documenta non a Merlino inserta fuerunt, sed ante ipsum a studioso aliquo hinc inde diligenter collecta atque descripta invenimus in ms. Vat. 1340, cujus simile exemplum [Col. 0264B] eum in editione prae oculis habuisse deprehendimus. Cum vero idem Merlinus aliquot documenta praetermiserit, et ob defectum, uti credimus, sui exempli ipsam collectionem perduxerit usque ad Zachariam; plura vero laudatus codex contineat quae ad Remense usque concilium anni 1148, sub Eugenio III, perveniunt; hinc ejusmodi additionum notitiam ex eodem codice hic distincte proferre necessarium ducimus. Aliquot exemplaria mss. plane similia reperiri in Galliis, quorum unum Herovallianum Quesnellus laudat, alterum Remense S. Remigii tum idem Quesnellus, tum P. Coustantius commemorant, ex aliquot certis indiciis agnovimus. Aliud in duas partes distinctum nacti sumus in bibliotheca ducali Veneta S. Marci, quarum prima pars in Coelestini litteris desinens, exstat in ms. signato num. 168, altera vero, quae a Xysti III epistolis incipiens, et progrediens usque ad laudatam synodum Remensem, plura et potiora additamenta complectitur, describitur [Col. 0264C] in ms. 169. Hae porro additiones discerni non possent, nisi accurata praecessisset integrae et purae Isidorianae collectionis descriptio, quam ex puris Pseudo-Isidori codicibus praecedenti capite § 5 exhibuimus. Hinc enim perspectis quae Pseudo-Isidorus in sua collectione vel prioribus curis posuit, vel posterioribus addidit, caetera quae praeterea in hoc vel illo codice inveniuntur descripta, alienis additamentis jure sunt deputanda. Ex qua distinctione additionum a puris Isidorianae collectionis documentis id utilitatis sequetur, quod quisque perspiciet quam perperam nonnulli Pseudo-Isidoro tribuerint nonnulla quae non ad ipsum, sed ad memoratas aliorum additiones pertinent.

2. Codex itaque Vat. 1340, ex quo praesertim ejusmodi additionum descriptionem eruemus, est pergamenus in-folio saeculi XII, nam in fine legitur catalogus duplex Romanorum pontificum, quorum aliter brevem ipsorum notitiam praeferens desinit in [Col. 0264D] Eugenio III et Hadriano IV, alter vero in Clemente III, qui obiit an. 1191. Initio ante Pseudo-Isidori praefationem ea omnia praemittuntur, quae annotavimus in describendo codice Vat. 630, exceptis catalogo Romanorum praesulum et notitia provinciarum, quae in finem codicis rejiciuntur. Post praefationem eadem omnino sequuntur usque ad Siricium, quae in eodem ms. Vaticano 630 recensuimus. Post Siricii autem epistolas tres duo inseruntur: 1o Concilium Telense cum ejusdem pontificis epistola ad Africanos; 2o epistola Ambrosii, Sabini, Bassiani, etc., ad Siricium, quae in collectione hoc tomo impressa invenientur cap. 31 et 62. Caetera usque ad Leonem ut in eodem codice Vat. Solum post epistolas Coelestini I haec clausula notatur: Explicit prima pars canonum: quae quidem tota exhibetur in ms. Veneto S. Marci 168. Dein secunda pars, quae in codice Vat. 1340 postea sequitur et continetur in alio codice Veneto 169, praemittit tabulam capitulorum [Col. 0265A] cum titulo: Incipiunt capitula sequentis operis. Inchoat vero a litteris Xysti III.

3. In Leonis autem epistolis, quae Xysto III subnectuntur, additionum auctor peculiari diligentia usus est. Cum enim apud Isidorum sint tantum epistolae 39, ille alias sexaginta adjecit, quas indicavimus in praefatione ad epistolas S. Leonis, § 13, tom. I pag. 350. In his est Leonis pseudoepistola de chorepiscopis. Cum vero additionum collector dedisset Leonis epistolam 12 ad Africanos ex editione decurtata, quam apud Isidorum reperit; memoratae [CCXXXVIII] pseudoepistolae de chorepiscopis sine ullo titulo ex collectione Hadriana subjecit ea capitula earumdem litterarum ad Africanos, quae in decurtata editione desiderantur. Inter Leoninas epistolas inseruit alienas epistolas duas. Una est epistola Leonis, Victorii, et Eustochii ad episcopos inter tertiam provinciam constitutos, quam Leoni Bituricensi, aliisque Gallicanis episcopis restitutam in appendice epistolarum S. Leonis dedimus tom. I [Col. 0265B] pag. 1471. Hanc quidem, perinde ac si esset S. Leonis papae cum synodo Romae scripta, bis laudavit Hincmarus Remensis, primo in quaternione ad Carolum regem opusc. 1, tom. I Concil. edit. Venetae col. 1253, ac iterum initio opusculi 2, ibidem col. 1268. Nihil ergo mirum si noster collector pari allucinatione eam ejusdem pontificis litteris accensuit. Altera est epistola S. Cyrilli ad Nestorium ex ea antiqua versione quae profertur in collectione hoc tomo edita cap. 66. Merlinus in his epistolis non solum ordinem nostrorum codicum alicubi mutavit, verum etiam tres epistolas omisit, unam Petri Ravennatis ad Eutychen, quae in ipso Isidoro legitur; alteram Ceretii, Salonii et Verani ad S. Leonem; tertiam S. Cyrilli ad Nestorium.

4. Post Leonis epistolas in utroque nostro codice Vaticano et Veneto afferuntur sequentia a Merlino pariter omissa.

I. Breviarium causae Nestorianorum in capita 24 [Col. 0265C] distinctum, quod Liberatus digessit.

II. Joannis CP. epistola ad Theodorum Mopsuestenum, quae incipit: Si esset quidem venire possibile, etc.

III. Gregorii Nazianzeni ad eumdem. Tempus mihi est illud Scripturae dicere, etc.

IV. Alia ad Theodorum. Dilectionis indiciis delectamur, etc.

V. Pars epistolae ejusdem Gregorii ad eumdem. Qui assumpsit David, etc.

VI. Alia ejusdem ad eumdem. Habuit quidem et apud nos livor, etc.

VII. Isidori Pelusiotae ad Cyrillum. Terrent me divinarum Scripturarum exempla, etc.

VIII. Alia ad eumdem. Compassio quidem non acute videt, etc.

IX. Alia. Multa quidem testimonia, etc.

X. Alia. Oportet admirabilis inconvertibilem semper esse, etc. Hae quatuor epistolae S. Isidori Pelusiotae sunt epist. 370, 310, 323 et 324. Haec autem novem [Col. 0265D] documenta indicata a n. 2 ad 10 sumpta fuerunt ex antiqua versione lucubrata tempore celebris controversiae de tribus Capitulis; iisdemque ipsorum capitulorum defensores usi sunt, ut colligere licet praesertim ex libris Facundi Hermianensis.

XI. Defensio fidei facta a Cyrillo. Invicta pariter veritate defendimus omousion, etc.

XII. B. Cyrilli et testimonia SS. Patrum. Certum est tanquam aliud in alio habitam divinam naturam in humanitate, etc. Incipiunt testimonia diversorum. S. Cyrilli ex libro XXII Thesauri. Non enim unam esse naturalem operationem, etc.; aliaque adduntur ex SS. Athanasio et Gregorio Nysseno, ex Gelasii epistola ad Dardanos, et ex Theodoreto.

XIII. S. Quintiani episcopi Asculani ad Petrum Antiochenum. Omnis itaque qui dicit naturam Dei, etc. Sunt anathematismi 21 ejus supposititiae epistolae subjecti. Vide tom. V Concil. col. 223, et notam [Col. 0266A] Severini Binii. Confer etiam quae de hoc aliisque quinque ejusdem generis documentis apocryphis diximus part. II, c. 11 § 3. Hanc pseudoepistolam in Gallicanis mss. Bellovacensi et Victorino Harduinus invenit.

XIV. Athanasii epistola ad Epictitium (lege Epictetum) et alia Cyrilli ad Joannem Antiochenum ex versione quam in collectione hoc tomo edenda reperies cap. 52 et 53.

XV. Libellus Augustini contra omnes haereses. Credimus in unum verum Deum, etc. Editus est in appendice tomi VIII Operum S. Augustini col. 78.

5. Redit collectio ad Isidorianam, et post tria documenta Hilari papae ex Isidoro descripta, quae Merlinus etiam dedit, cum eodem Merlino addit epistolam ejusdem pontificis ad Leontium, Veranum et Victurium, ac duas Ascanii et aliorum episcoporum provinciae Tarraconensis ad ipsum pontificem, [CCXXXIX] quas videsis tom. V Concil. in Hilaro epist. 4, 1, et 2. Dein inter epistolas Simplicii ex [Col. 0266B] Isidoro exscriptas in nostris codicibus, et apud Merlinum tres aliae ejusdem pontificis inseruntur, una ad Joannem Ravennatem, altera ad Florentium, Equitium et Severum, quae ex collectione Hadriana excerptae fuerunt, ac tertia ad Acacium, quam codex canonum hoc tomo edendus profert cap. 44. Porro in Isidoro, sicut et in collectione Hispanica unica producitur epistola Felicis III ad Siculos. In nostris autem mss. et apud Merlinum ex Hadriana collectione describitur integra synodus Romana ejusdem pontificis, in qua recitata fuit eadem epistola inscripta non Siculis, sed episcopis per diversas provincias constitutis. Porro praeter Gelasii epistolas in Isidoro inventas additur tomus de anathematis Vinculo ex laudato codice canonum sumptus c. 47. Subjicitur quoque ipsius epist. 1 ad Euphemium CP. Decretum Gelasii de libris, quod apud Isidorum ante ipsius epistolas profertur, non solum rejicitur in finem, verum etiam eidem praemittitur ordo veteris et novi [Col. 0266C] Testamenti, ejusdem pontificis nomine inscriptus, qui apud Isidorum non legitur; et in ipso decreto post mentionem synodi Chalcedonensis additur periodus: Et si qua sunt concilia, etc., quae in Isidoro deest.

6. Sequuntur, ut apud Isidorum, omnia documenta Anastasii et Symmachi cum hujus quoque synodis apocryphis, et cum caeteris documentis ex Ennodio transcriptis, nec non epistolae Hormisdae. His autem subnectuntur alia duo documenta sumpta ex collectione Hadriana. 1. Justini Augusti epistola ad eumdem Hormisdam, cujus initium est: Quo fuimus semper. 2. Exemplar precum ad Justinum a Hierosolymitanis et Antiochenis, et secundae Syriae clericis missum, quod incipit: Haurite aquam cum laetitia. Nihil praeter Isidori collectionem producitur in subsequentibus pontificibus a Joanne I ad Silverium usque, cujus litterae ad Vigilium his verbis incipientes, Multis te transgressionibus irretitum, a Merlino editae, cum in his auctioribus codicibus, non autem in puris Isidorianis inveniantur, Pseudo-Isidori imposturis [Col. 0266D] perperam accensentur. Has porro litteras in codicibus nostris subsequitur liber S. Prosperi contra Cassianum, quem Merlinus praeterivit. A Vigilio ad S. Gregorium Magnum usque omnia cum Isidoro consentiunt. Post synodum vero ejusdem S. Gregorii appenduntur duae epistolae, una Felicis Siciliae episcopi ad eumdem, altera rescriptum pontificis, quae in editione PP. Benedictinorum S. Mauri sunt epist. 16 et 17 libri XIV. Hinc porro quam male hae epistolae a nonnullis suppositionis accusatae, quae in puris Isidorianis mss. desunt, Pseudo-Isidori figmentis ascribantur, nemo non videt. Si vero supposititiae sint, nostris additionibus antiquior est haec impostura, quippe alterius fragmentum retulerunt Joannes diaconus in Vita S. Gregorii lib. II c. 3, et Hincmarus Remensis epist. 37 et 59, nec non in tractatu de Divortio Lotharii et Teuthbergae interrog. 5 et quaest. 7, ac interrog. 12, ante finem.

[Col. 0267A] 7. Decretis Gregorii junioris, in quibus Isidoriana collectio desinit, nostri codices cum Merlino sequentes additiones subnectunt. Quatuor epistolas Vitaliani papae, unam ad Paulum Cretensem, alteram ad Vaanum cubicularium, tertiam ad laudatum Paulum Cretensem, et quartam ad Gregorium Syracusanum, quae in editione Conciliorum sunt ejusdem pontificis epist. 1, 2, 3 et 4. Item Martini I epistolam ad Amandum episcopum Trajectensem, quae legitur tom. VII Concil. col. 391. Sequuntur aliquot documenta quae spectant ad S. Bonifacium episcopum Moguntinum. Professio scilicet et juramentum ejusdem praestitum Gregorio II quod exstat tom. VIII Concil. col. 167. Ipsius Gregorii epistola prima ad eumdem Bonifacium; item epist. 3 ad universos episcopos, etc.; dein epist. 4 ad clerum et populum Thuringiae; epist. 5 ad optimates Thuringorum; epist. 7 ad Saxones; epist. 8 ad Bonifacium, nec non alia ad eumdem, quae in vulgatis est epist. 1 Gregorii III. Porro sub nomine Gregorii junioris affertur epist. 2 ejusdem [Col. 0267B] Gregorii III ad omnes episcopos, presbyteros et abbates; item epist. 3 ad optimates et populum provinciarum Germaniae; epist. 4 ad episcopos Bajoariae et Alamanniae; item alia ad Bonifacium, quae est epist. 13 Gregorii II. Dein epist. 7 Gregorii III ad Bonifacium; tum epistola Bonifacii ad Zachariam papam, quae est in Conciliis tom. VIII col. 227. Item epistola 2 Zachariae ad Witum episcopum Barbaranae, [CCXL] quae in Conciliis inscribitur Burchardo episcopo Wirciburgensi. Vide ibidem observationem Pagii. Item ejusdem epist. 11 ad Ruginfridum et alios episcopos Gallos atque Germanos. Item ejusdem pontificis ad Bonifacium epistolae tres, id est 9, 12 et 1. Hucusque etiam Merlinus, quem deinceps codex suus deseruit. At in nostris exemplaribus subjiciuntur duae epistolae Bonifacii ad Stephanum II papam, quarum prima edita est tom. VIII Concil. col. 403, altera vero inter Opera seu epistolas ipsius S. Bonifacii est epist. 97. Dein epistola Danielis omnibus [Col. 0267C] regibus, ducibus, etc., ibidem epist. 33. Tum epistola Caroli Majorisdomus episcopis, ducibus, etc., tom. VIII Concil. col. 175. Postea concilium anni 742, quod in vulgatis Germanicum appellatur, ibidem col. 269. Item alia synodus ad kalendas Martias in loco qui dicitur Liptinas: ibid. col. 273. Tum Bonifacii Moguntini epist. 19 ad Ethobaldum regem Merciorum; ac tandem alia ejusdem epist. 20 Buggani abbatissae.

8. Descriptis postea ex Isidori collectione capitulis Angilramno traditis ab Hadriano I pontifice, nec non excerptis ex actionibus concilii Chalcedonensis una cum altercatione inter Liberium et Constantium, haec documenta adjiciuntur. Duae epistolae Innocentii II, una ad Samsonem Remensem et Ervicum Senonensem cum suffraganeis, alia ad Bernardum abbatem Clarevallensem, insertae in concilio Senonensi anni 1140, tom. XII Conciliorum col. 1531. Concilium Remense anni 1148, sub Eugenio III: ibidem col. 1652. Clauditur collectio cum notitia provinciarum [Col. 0267D] quae in aliis quoque Isidorianis mss. describitur. In fine adduntur vitae breviores et catalogus Romanorum pontificum, de quibus n. 2 diximus.

9. Cum post documenta ad S. Bonifacium Moguntinum pertinentia nullum trium saeculorum subsequentium ibidem suppetat usque ad Innocentium II et concilium Remense, suspicio non levis exoritur haec postrema documenta saeculi XII additiones esse recentiores; collectorem vero caeterorum add tamentorum vetustiorem aliquem studiosum virum fuisse, qui in epistolis et conciliis ad S. Bonifacium spectantibus desiit. Quidquid autem hac in re credatur, hanc certe collectionem in Galliis digestam ostendunt additamenta documentorum quae vel Gallicana sunt, vel ex antiquioribus Gallicanis collectionibus excerpta fuerunt. Quae ad S. Bonifacium Moguntinum pertinent, epistola Leonis Bituricensis, Victorii Cenomanensis, et Eustochii Turonensis ad episcopos [Col. 0268A] inter tertiam provinciam constitutos, concilium Bemense, et alia ejusdem generis ita Galliarum propria sunt, ut non nisi a Gallicano tam facile inveniri et colligi potuerint. Concilium Telense in solis Gallicanis collectionibus inventum est. Multa collector sumpsit ex codice canonum a nobis recudendo, quem non Romanum, sed Gallicanum esse codicem ostendemus in Observationibus ad Quesnelli dissertationem 12. Caeterae additiones in aliis Gallicanis collectionibus reperiuntur, vel in Hadriana, quae ad Carolum Magnum missa, in Galliis desseminata erat. Harum additionum praestantia vel ex eo perspicitur quod multa contineant quibus careremus, nisi exinde prodiissent. Vide inter caetera quae de Leonis epistolis in hanc rem animadvertimus tom. I pag. 529 n. 26. Documenta fere omnia harum additionum sincera: quae autem pauca sunt apocrypha, vetustiorem originem habent, ac propterea in aliis antiquioribus mss. inventa fuere. Harum quidem additionum collector, qui tam pretiosa monumenta summa diligentia [Col. 0268B] expiscatus est, non eam fingendi indolem praesefert, qua alia multo plura, ut Pseudo-Isidorus fecit, commentitia ingessisset.



CAPUT VIII. De codice Cantabrigensi quem Fabricius et Larroquanus laudant. De duobus mss. Vatt. 1343 et 1344. Epistola S. Gregorii Magni qua Augustini interrogationibus respondet, cum prooemio nondum impresso, et forma a vulgatis diversa ex iisdem mss. producitur.

1. Merlinum puram Isidorianam collectionem non edidisse, sed illam quae est multis additionibus auctior, ex hactenus disputatis liquet. Hinc puran Isidori collectionem separatim edi recenserique ad sinceriorum manuscriptorum [CCXLI] codicum fidem plures eruditi viri peroptarunt. At videndum est ne pro sinceris Isidorianis exemplis illa habeantur quae [Col. 0268C] a mss. Vatt. 630 et 631, ex quibus illam descripsimus capite sexto, dissentiant. Joannes Albertus Fabricius tomo XI Bibliothecae Graecae lib. VI cap. 1 pag. 17, idem eruditorum desiderium proponens, inter praestantiora Isidorianae collectionis exemplaria, ad quae ea editio exigenda esset, refert codicem Cantabrigensem, qui saeculo XI emptus fuerat a Lanfranco archiepiscopo Cantuariensi, et eximie laudatur a Matthaeo Larroquano in epistola quam a Basnagio Bellovalio editam, idem Fabricius recudendam putavit. Notat autem Larroquanus in eodem codice deesse praefationem et ordinem celebrandae synodi, tres tantum exhiberi S. Clementis epistolas, caeteras vero plerumque multum differre a vulgatis, quae sunt identidem tertia vel media etiam parte auctiores quam in eo codice. Ordinem praeterea diversum commemorat, quem in alio recentiori ms. Cantabrigensi non tam a vulgatis quam a codice Lanfranci dissimilem affirmat. Primo Carthaginensi concilio praemissam testatur epistolam Aurelii et Mizonii ad synodum [Col. 0268D] Carthaginensem, quae in Merlino non legitur. Ex his autem idem Larroquanus puram Isidori collectionem non in editione Merlini, sed in hoc codice contineri credidit. Auctiora autem documenta apud Merlinum librariis tribuit, qui in illis exscribendis addiderint quae ipsis placuissent. Cum vero nos codicem Vat. 630 Pseudo-Isidori aetati supparem nacti simus, quocum alii item Isidoriani tum antiqui, tum recentiores concinunt; nihil dubium est quin hi memorato Cantabrigensi exemplo anteferendi sint. Hoc quidem exemplum ab integra Isidoriana collectione alienum satis demonstrat ipse defectus tum praefationis, tum ordinis celebrandi concilii, quae duo praeter laudatos vetustiores codices Hincmarus quoque Pseudo-Isidori aevo proximus ex primitivis hujus exemplaribus laudat. Caetera vero ejusdem codicis a Larroquano notata, quae cum vetustioribus et sincerioribus codicibus non conveniunt, eo referenda [Col. 0269A] sunt, quia non puram et perfectam collectionem Isidori, sed imperfectam et mixtam continet, in qua scilicet peculiari librarii arbitrio alia per saltum omissa, alia decurtata, alia aliunde addita fuerunt. Inter haec addititia referri debet Aurelii et Mizonii epistola, quae cum in sola antiqua collectione a Quesnello edita, et a nobis hoc tomo repetenda inveniatur, ejus codicis librarium ipsam exinde addidisse manifestum est. Aliquot alios Isidorianae collectionis codices descripsimus capite sexto num. 28 et sequentibus, qui cum alia omittant, alia addant praeter sinceriorum et vetustiorum Isidori exemplarium fidem, si quis se puram et integram ejus collectionem in ipsis nactum arbitraretur, nimium aberraret. Aliquot praeterea alios codices in bibliotheca Vaticana invenimus, in quibus quaedam tantum documenta librariorum arbitrio ex Isidoro excerpta, et una cum aliis aliarum collectionum documentis transcripta leguntur. In his quoque Isidorianam collectionem agnoscere nemo poterit, sed merum excerptum ex pluribus. [Col. 0269B] Duas ex his hoc capite paucis explicabimus.

2. Una exstat in ms. codice Vat. 1343 saeculi circiter X, qui ad Ecclesiam Ticinensem olim pertinuit, ut ex duobus documentis initio et in fine descriptis agnoscitur. Tres hujus codicis praecipui fuerunt fontes, nimirum collectiones Hadriana, Additionum Dionysii, et Isidoriana. Primum ex Hadriana sumpti sunt canones conciliorum a Nicaenis ad Africanos usque. Hadrianae autem collectionis usum demonstrat non solum distinctio canonum 33 Carthaginensium a caeteris Africanis, verum etiam indicium subscriptionum, seu catalogi episcoporum Nicaenorum, qui in Hadriana, non autem in puro Dionysio appenditur. Non omnes vero canones cujusque synodi describuntur, sed nonnulli identidem omissi per saltum. Ex Constantinopolitano concilio solum symbolum exhibetur. In decretis pontificum ex eadem collectione excerptis multo plura eodem saltu praetermissa fuerunt. Immo ex Bonifacii decretis nihil affertur: nihil [Col. 0269C] item ex Hilaro, Simplicio, Felice, Symmacho et Gregorio juniore.

3. Porro ex Additionibus Dionysianis proferuntur Praecepta S. Petri de conservandis sacramentis, quae in iisdem Additionibus recensentur n. 69; Statuta antiqua Orientis, ibidem n. 70 et 71, et Epistola canonica n. 72. Inseritur ex alio ignoto fonte Decretum Silvestri papae, cujus initium: Si quis episcopus nulla ecclesiasticae rationis necessitate, quod in capitulis Martini [CCXLII] Bracarensis est caput 14. Redeunt documenta ex Additionibus Dionysianis; S. Leonis epistola ad Theodorum Forojuliensem, ibidem num. 109; ejusdem epistola ad Siculos n. 110; alia ad Eutychen n. 111; exempla gestorum ubi in CP. synodo a Flaviano episcopo Eutyches haereticus auditus et condemnatus est n. 112; sententia papae Gelasii, quod sedes apostolica omnium ligata dissolvere possit, ad episcopos per Dardaniam. Item ex epistola ad eosdem, quod sedes apostolica facultatem habet sine synodo et absolvendi et damnandi: quae duae [Col. 0269D] particulae in Additionibus habentur num. 134. Gelasii epistola ad Orientales de vitanda communione Acacii n. 135. Constituta S. Gelasii papae n. 136. Constituta Gregorii papae n. 137. Additur epistola ejusdem Gregorii ad Augustinum, quem in Saxoniam direxit atque Britanniam, cum initio quod in vulgatis desideratur, et cum forma a vulgatis diversa, quam in fine hujus capitis dabimus. Sequitur fragmentum epistolae Hieronymi ad Evangellum: Nam Alexandriae, etc. Exstat in editione Veronensi Operum ejusdem S. doctoris tom. I col. 1076.

4. Postea ex Isidoriana collectione aliquot apocryphae priscorum pontificum epistolae, sive earum fragmenta subjiciuntur usque ad Damasum. Tum Nicolai epistolae in causa Rothadi. In his librarius prae oculis habuisse videtur Isidorianum codicem similem Vallicellano D 38, de quo diximus c. 6 n. 29.

5. Dein affertur epistola Leonis ad Dioscorum, quae [Col. 0270A] cum sequentibus ex aliis collectionibus derivata fuere. Postea epistola S. Gregorii ad Serenum episcopum Massiliensem, Zachariae papae synodus, et liber Gennadii de Ecclesiasticis Regulis, Augustini nomine inscriptus: quae tria eodem ordine leguntur in Additionibus Dionysianis n. 139, 140 et 141. Deinde fragmentum epistolae S. Gregorii ad Januarium episcopum Calaritanum, ac duae epistolae Innocentii I, una ad Marcianum episcopum Naissitanum, aliae ad Rufum et caeteros episcopos Macedoniae, quae incipit: Magna me gratulatio. Item Hormisdae ad episcopos per universas provincias de lapsis: Ecce manifestissime constat, etc., uti legitur in fine titulorum qui subjecti sunt epistolae sextae Joannis II ad Caesarium Arelatensem tom. V Concil. col. 903. Hoc fragmentum Hormisdae nomine perperam inscriptum recitatur a Gratiano dist. 50 c. 29, et ab aliis etiam antiquioribus. Vide quae dicemus part. IV c. 7, § 2 n. 7. Epistola S. Gregorii ad Etherium episcopum Lugdunensem, quae in editione Maurina est epist. 106 [Col. 0270B] lib. IX. Tandem dicta Zachariae papae: Quod nullus cum sanguine debeat copulari, etc. In fine codicis transcripta fuit epistola formata Papiensis episcopi ad archiepiscopum Mediolanensem, cujus initium hic proferimus. In nomine Patris , et Filii , et Spiritus sancti . . sacratissimo sanctae Mediolanensis Ecclesiae archipraesuli A. divino respectu Papiensis episcopatus pontifex debitae venerationis devotum in Christo famulatum. Solertia vestra nulla ambiguitate teneatur, quia parati quotidie simus obsequi vobis in omnibus quae possibilitas subministrat et ecclesiastica censura monendo confirmat. Concedimus ergo vestrae Ecclesiae ill. quem petistis vestri episcopatus ministrum, ita ut ea lege episcopatui vestro subdatur qua episcopatui nostro subdebatur: sicque vobis eum liceat submovere, velut si vestrae Ecclesiae tonsuram haberet. Hac denique concessione, quam sacri canones formatam appellant, etc. Sub finem notat indictionem praesentis anni nonam. Plures sunt archiepiscopi Mediolanenses [Col. 0270C] qui incipiunt a littera A et cum indictione nona concurrunt. Tabulae vero vulgatae episcoporum Papiensium pluribus lacunis laborant. Qui alia documenta Ticinensia hujus temporis praesto habent, invenient fortassis episcopum Papiensem incipientem a littera A, ex quo aliquid certius elicere licebit.

6. Codex Vat. 1344 pergamenus in folio saeculi XII partem amplioris collectionis praefert inchoantem a numero 132, qui indicat aliam partem, quae desideratur, numeros seu capitula 131 fuisse complexam. Haec autem pars totam Isidorianam collectionem exhibet a Silverio usque ad S. Gregorium, Hadriani I capitula, et excerptiones ex concilio Chalcedonensi. Plura vero addit aliunde recepta, et hic illic intermixta, quae hoc loco notanda sunt. Illud autem praemittendum est, quod cum in religando codice confusa fuerint folia, ordo in pluribus est perturbatus; ita ut postposita sint [CCXLIII] quae praecedere debuissent, alia vero quae conjungenda erant, separentur. Ne quid vero alicubi ex arbitrio videamur inducere, ordinem codicis sequemur. [Col. 0270D] Simplicii papae documentis quae ad Acacli causam pertinent, initio codicis praemittitur Narrationis ordo de pravitate Dioscori Alexandrini, qui in collectione hoc tomo edenda legitur cap. 43. Tres porro inseruntur epistolae Simplicii, quae in puro Isidoro desunt, una ad Zenonem Augustum, altera ad Joannem Ravennatem, tertia ad Florentium, Equitium et Severum, quae in Conciliis sunt ejusdem pontificis epist. 8, 2, et 3. Felicis epistolae ad Siculos praefigitur initium synodi Romanae sub eodem pontifice, cui eadem epistola inserta erat. In Silverio additur ejusdem epistola ad Vigilium, quae in Additionibus Isidorianis continetur. Quatuor in S. Gregorio adjiciuntur: nimirum ejus epistola ad Augustinum cum prooemio in fine hujus capitis subjiciendo, et alia ad Etherium episcopum Lugdunensem, quas in praecedenti quoque codice descriptas vidimus: item alia ad Brunichildem reginam, quae in editione Maurina [Col. 0271A] est epist. 109 libri IX; ac tandem plura excerpta ex epistolis ejusdem pontificis. Accedit synodica Martini papae I contra Theodorum et Cyrum. Afferuntur vero canones 20 sumpti ex concilio Lateranensi ejusdem Martini, qui leguntur tom. VII Conciliorum col. 358 et seqq. Post capitula Hadriani ad Angilramnum hic titulus subjicitur: De monachorum monasteriorumque libertate. Tum producitur epistola S. Gregorii ad omnes episcopos, uti tomo VI Concil. col. 1341, cum subscriptionibus quae ex Vaticano codice ibidem proferuntur col. 1343 D. Aliae vero subscriptiones in eodem tomo subduntur ex ms. Flaviniacensi. Cum in primis subscriptionibus ex hoc nostro, uti credimus, codice a cardinali Baronio excerptis notetur dies nonarum Aprilium et indictio IV, haec synodica Gregorii Magni affigitur anno 601. At mirum nobis accidit neminem observasse eas subscriptiones huic Gregorii synodicae perperam assutas fuisse ex subscriptionibus episcoporum viginti alterius synodi Gregorii II anni 721. Verae autem subscriptiones episcoporum aetati [Col. 0271B] S. Gregorii I congruentes sunt illae quas codex Flaviniacensis suppeditavit: ex quibus tamen certus annus colligi nequit. Post haec alia subtexuntur aliarum epistolarum ejusdem S. Gregorii Magni fragmenta, quae de monachis et monasteriis agunt. Dein sequuntur Nicolai I epistolae in causa Rothadi episcopi Suessionensis, quas in aliis quoque collectionibus reperimus. Tum Vitaliani papae epist. 1, 2, 3 et 4; duae S. Isidori Hispalensis ad Laudefredum Cordubensem una, altera ad Masonium; Justini Augusti epistola ad Hormisdam, et exemplar precum ad eumdem Justinum, quae ex Hadriana collectione sumpta videntur. Capitula sancti quinti concilii Constantinopoli celebrati sub Justiniano. Sunt canones 13 ejusdem concilii qui in Lateranensi synodo Martini I recitati et inserti fuerunt. Vide tom. VII Concil. col. 254. Aliquot fragmenta ex concilio VI oecumenico cum hoc titulo: Quae sequuntur ex CP. sexta synodo sumpta sunt. Nonnulla excerpta ex S. Ambrosio, ex sacra [Col. 0271C] Scriptura, ex SS. Hieronymo, Augustino, aliisque Patribus, et duo ex pseudoepistolis Fabiani atque Clementis. Dein ex collectione Hispanica auctiori praeter concilium Nicaenum et CP. sub Theodosio aera 419, transcripta fuit etiam alia synodus 163 episcoporum temporibus Constantini aera 720, cum annexis epistolis Leonis II ad Hispanos, ad Quiricum, ad Simplicium comitem, et Benedicti presbyteri ad Petrum notarium regionarium, et alia memorati Leonis II ad Ervigium regem: quae hac eadem forma atque ordine in sola collectione Hispana auctiori inveniuntur. Vide cap. 4, n. 11. Tum Ephesina synodus, atque Chalcedonensis, formata Attici CP. et concilium Carthaginense I sub Grato, ut in eadem collectione exhibentur. Caetera concilia desunt, et in laudato Carthaginensi codex deficit. Non dubitamus quin in aliis bibliothecis aliae similes collectiones inveniantur, in quibus documenta hinc inde ex antiquioribus excerpta nunc integra, nunc mutila a studiosis viris descripta fuerint. Verum hae duae, quas hoc capite explicavimus, [Col. 0271D] ad liberiorem et vagam caeterarum formam cognoscendam sufficient.

7. Concludemus cum Gregorii Magni epistola ad Augustinum, quam nos hic appendendam recepimus.


[CCXLIV] Admonitio in epistolam sequentem.

Hujus epistolae duplex est in vulgatis forma. Una, quae legitur in editione operum S. Gregorii, undecim interrogationes Augustini totidemque Gregorii responsa continet; ac praeterea post nonum responsum obsecrationem Augustini et concessionem Gregorii subjicit. Altera, quae a Beda inserta est lib. I Hist. Anglorum c. 27, primam et secundam responsionem jungit omissa interrogatione secunda; et suppressa quoque [Col. 0272A] septima interrogatione sextam ac septimam responsionem copulat, Augustinique obsecrationem et Gregorii concessionem ignorat. In codice autem Vat. 1343 tertiam formam nacti sumus: nam et prooemium epistolae praefert, quod omnes vulgati libri desiderant, et ipsum epistolae corpus alia omnino ratione et ordine exhibet. Neque vero de prooemio dubitari posse videtur. Non solum enim idem prooemium in duobus aliis mss. invenimus, nimirum in Vat. 1344 et in Patavino 159 Canonicorum Lateranensium S. Joannis in Viridario, verum etiam quae in eo indicantur de Laurentio presbytero et Petro monacho concinunt cum iis quibus Beda loco laudato narrat Augustinum misisse eos Romam, qui quaestiones aliquot proposuerunt S. pontifici, et responsiones ejusdem retulere. Itaque vir Dei Augustinus, inquit, . . . reversus in Britanniam misit continuo Romam Laurentium presbyterum et Petrum monachum, qui B. pontifici Gregorio gentem Anglorum fidem Christi excepisse, ac se episcopum factum esse referrent, simul et de eis [Col. 0272B] quae necessariae videbantur quaestionibus responsa recepit, quae etiam huic historiae nostrae commodum duximus indere. Podagra etiam quae in eodem exordio memoratur, concinit cum aliis ipsius Gregorii testimoniis, quibus podagrae doloribus pluries et plures menses se laborasse prodidit. Vide lib. IX ep. 52 et 124, lib. X ep. 36, lib. XI ep. 30, et alibi. Non leve porro est discrimen ipsius epistolae in memorato codice Vat. 1343. Cum enim in vulgatis et in duobus aliis laudatis codicibus omnia efferantur per interrogationes Augustini et responsiones Gregorii; in eo ms. quaestiones ab Augustino propositae ipsius epistolae contextui inseruntur hac formula: Primo capitulo requisisti, etc. Haec verior ejusdem epistolae forma fuisse videtur, ex qua interrogationes vulgatae a Beda fortassis excerptae fuerunt. In aliis quidem plerisque ejusmodi litterarum exemplis interrogationes non absimiliter expressae inveniuntur. Praeterea primum capitulum primam et secundam responsionem complectitur, [Col. 0272C] secundum continet responsionem tertiam, tertium quartam, quartum decimam, quintum undecimam, et sextum quintam. Caeterae quatuor responsiones sexta, septima, octava et nona una cum obsecratione Augustini et concessione Gregorii desunt. Cum vero desiderentur etiam in eodem codice clausula et chronica nota quae in integris Gregorii epistolis apud Bedam leguntur, hoc exemplum in fine mutilum suspicamur, ita ut nihil hinc elici queat, ex quo ea quae in hoc codice desunt a S. Gregorio abjudicanda credantur. Quidquid vero id est, en modo ipsam epistolam, uti in laudato codice exhibetur.


Epistola Gregorii Magni ad Augustinum.

»Item Gregorius ad Augustinum episcopum, quem in Saxoniam direxerat et in Britanniam [(a) 1Kb] .

»Per dilectissimos filios meos Laurentium presbyterum et Petrum monachum fraternitatis tuae scripta suscepi, in quibus a me de multis capitulis requirere [Col. 0272D] curasti. Sed quia praedicti filii mei podagrae me invenerunt doloribus afflictum; et cum urgerent citius dimitti, ita relaxati sunt, ut in eadem me dolorum afflictione relinquerent: singulis quibusque capitulis, ut debui, latius respondere non valui.

»Primo etenim capitulo requisisti, ut liber unus transmitti debuisset, in quo [CCXLV] contineri possit, qualiter episcopus cum suis clericis conversetur, vel de his quae fidelium oblationibus accedunt altario, quantae debeant fieri portiones; et qualiter agere in Ecclesia episcopus debeat. Et sacra Scriptura testatur, quam bene, etc.,« uti lib. XI editionis Maurinae epist. 64, ad finem usque primae responsionis col. 1151; erant illis omnia communia: post quae in codice jungitur secunda responsio, uti apud Bedam etiam [Col. 0273A] copulatur sic: Si qui vero sunt clerici extra sacros ordines, etc., usque ad ejusdem responsionis finem.

»Secundo quoque capite requiris, quia [quia pro cur] cum una sit fides, sunt Ecclesiarum diversae consuetudines, et aliter consuetudo missarum in sancta Romana Ecclesia, atque aliter in Galliarum Ecclesiis tenetur; atque addit fraternitas tua Romanae Ecclesiae consuetudinem, in qua se meminit nutritam, quam valde amabilem habet. Sed mihi placet ut sive in Romana, etc.,« ut in vulgata responsione quarta col. 1152.

»Tertio quoque capite requiris quid pati debeat si quis aliquid de ecclesia furto abstulerit. Sed hoc tua fraternitas ex persona pensare potest, etc.,« ut in vulgata responsione quarta.

»Quarto quoque capitulo requisisti si praegnans mulier debeat baptizari, aut postquam genuerit, post quantum temporis possit ecclesiam introire, aut etiam baptizari; aut ne morte praeoccupetur quod genuerit, post quot dies hoc liceat sacri baptismatis sacramenta [Col. 0273B] percipere, aut post quantum temporis huic vir suus possit in carnali copulatione conjungi, aut si menstrua consuetudine teneatur, an in Ecclesiam intrare ei liceat, aut sacrae communionis sacramenta percipere; [Col. 0274A] aut vir suae conjugi permixtus, priusquam lavetur aqua, si Ecclesiam possit intrare, vel etiam ad ministerium sanctae communionis accedere. Quae omnia a rudi Anglorum gente fraternitatem tuam arbitror requisitam, cui jam te responsum dedisse non ambigo. Sed id quod ipse dicere et sentire potuisti, etc.,« ut in vulgata responsione decima col. 1157.

»Quinto quoque capite requisisti, si post illusionem quae per somnium solet accidere, vel corpus Domini quislibet accipere valeat, vel, si sacerdos sit, audeat sacra ministeria celebrare. Et quidem hunc Testamenti veteris lex, sicut superiori capite diximus, pollutum dicit, etc.,« ut in vulgata responsione undecima col. 1161.

»Sexto quoque capite requisisti, si debent duo germani fratres singulas sorores accipere, quae sunt ab illa longa progenie generatae. Sed hoc fieri modis omnibus licet; nec quidquam in sacris eloquiis invenitur quod huic capitulo contradixisse videatur.«

In his codex Vat. 1343 desinit. Duo vero alii codices [Col. 0274B] Vat. 1344 et Patavinus 159 post prooemium novem Augustini interrogationes et totidem S. Gregorii responsa omnino uti apud Bedam subjiciunt.



PARS QUARTA. De antiquis canonum breviationibus aliisque collectionibus Latinis in titulos et locos communes distributis ad Gratianum usque.
[Col. 0273]


[CCXLVI.] CAPUT PRIMUM. De breviatione canonum Ferrandi diaconi Carthaginensis. Plures obscurae allegationes explicatae, aliae suppletae vel emendatatae, quae novae editioni utiles erunt.

[Col. 0273C] 1. Explicatis collectionibus quae integra vel fere integra canonica documenta exhibent, nunc de iis collectionibus agendum quae canonum abbreviationes vel eosdem canones in titulos et loca communia distributos repraesentant. Inter breviationes primum locum obtinet illa Fulgentii Ferrandi Carthaginensis Ecclesiae diaconi. Hic Justini ac Justiniani temporibus floruit. In Chronico enim Victoris Turonensis claruisse dicitur anno sexto post consulatum Basilii, id est, anno 547. Magistro usus est S. Fulgentio Ruspensi episcopo, ut ex scriptis ejus liquet. Facundus Hermianensis libro IV pro defensione trium Capitulorum cap. 3, Ferrandum laudabilis virum memoriae appellans, vita jam functum significat. Scripsit autem eos libros Facundus anno 551, uti ex Victoris Chronico colligitur: ac proinde Ferrandus ante hunc annum e vivis excesserat. Cresconius in praefatione suae collectionis eum reverendissimum Carthaginis Ecclesiae diaconum et virum sapientissimum vocat. Scripta [Col. 0273D] ejus, quae tomo nono Bibliothecae Patrum inserta sunt, commemorare non est necesse. De sola Breviatione canonum, quae nostri instituti est, non pauca dicenda sunt.

2. Duo tantum hujus Breviationis codices hactenus inventi sunt, Trecensis, et Corbeiensis. Franciscus Pithaeus ex Trecensis Ecclesiae codice primum edidit Parisiis an. 1588. Dein Petrus Franciscus Chiffletius Soc. Jesu in editione Divionensi anni 1649, ms. Corbeiensi usus, nonnulla loca emendavit, notisque illustravit. Ex his autem duabus editionibus idem opusculum pluries recusum, insertumque tomo I Bibliothecae canonicae pag. 418, nec non tomo IX Bibliothecae Patrum, et alibi.

3. In allegandis Nicaenis canonibus Ferrandus Philonis et Evaristi versionem, quae in Africanis codicibus canonum descripta erat, secutus videtur, uti animadvertimus part. II c. 2, § 1, n. 4. Nicaenorum canonum seu titulorum, quos laudat, numeri cum caeteris quoque versionibus concinunt usque ad canonem [Col. 0274B] sextum (Vid. tom. III Concil. col. 449), quo- cum canonem septimum jungit: septimum enim titulum num. 172 eum appellat qui in vulgatis est canon 8. Canones vulgati 9 et 10 apud ipsum num. 87, in unum copulati sunt tit. 8. Canonem in editis undecimum, num. 146 titulo 9 designat. Tres canones [Col. 0274C] 12, 13 et 14, nullibi allegat. Cum vero num. 18 canonem decimum quintum vulgatum tribuat tit. 11, tres omissi canones in Ferrandi codice partim conjungebantur cum nono, partim autem decimum titulum conficiebant. Canon in vulgatis 16 apud Ferrandum [CCXLVII] num. 27 est tit. 12; canon vero 17 num. 123 per errorem vocatur tit. 14, cum ex laudata serie esse debeat titulus 13. Enim vero num. 106 titulus 14 assignatur vulgato canoni 18, et num. 173 titulus 15 canoni 19 ascribitur. Postremus canon Nicaenus 20 Sardicensis primus vocatur num. 214, de quo dicemus postea. Duo hic observanda. Primo non solum partitio, sed ordo etiam canonum ab Isidoriana versione discrepat. Nam canon de diaconibus, qui titulo 14 designatur post canonem de feneratoribus, in Isidoriana ante aliquot canones praemittitur. Hinc ergo Ferrandum versionem ab Isidoriana diversam in hisce canonibus fuisse secutum confirmatur. Secundo cum versionem Philonis et Evaristi a Ferrando [Col. 0274D] adhibitam conjecimus, ne moveat partitio vulgata in viginti canones: ejus enim codex in contractiorem titulorum numerum eamdem versionem exhibere potuit, ut alii quoque aliarum synodorum canones, licet iidem sint, varias partitiones in diversis exemplaribus recipiunt.

4. In caeteris Graecarum synodorum canonibus Ferrandus eam interpretationem prae oculis habuit, quae Isidoriana vocari solet. Etenim praeter nomina Anquiritani et Novacaesariensis conciliorum solius Isidorianae interpretationis propria, dum num. 149 concilii Anquiritani titulum 17 allegat, verba inter energumenos orent, ex sola Isidoriana versione proficiscuntur. Similiter num. 80 concilii Antiocheni tit. 8 laudans, voces Vicarii episcoporum cum eadem versione concordant; et num. 144 totidem Isidorianae versionis verba ex can. 16 repetuntur. Plura indicia suppetunt in canonibus Laodicenis. Cum enim num. 115 citat concil. Laodic. tit. 5, voces usuras et lucra, id est sescupla Isidorianae versionis sunt. Canon 11 laudatus [Col. 0275A] num. 221, canon 15 designatus num. 131, canon 17 indicatus num. 225, item canones 25 et 27 allegati num. 142 et 216, qui in vulgatis sunt canones 26 et 28, vel totidem omnino verbis transcripti deprehenduntur ex eadem versione, vel peculiares ipsius voces praeferunt, ut conferenti patebit. Idem est de canonibus 35 et 47, citatis num. 185 et 200, qui in vulgato Isidoro sunt can. 37 et 47. Cum haec exempla sufficiant, caetera ejusdem generis brevitati consulentes praetermittimus. De canonum vero cujusque synodi numeris, quibus nonnunquam duo vulgati Isidorianae interpretationis canones apud Ferrandum in unum coeunt, nihil attinet dicere: etenim quinam juncti sint, ex collatione quisque nullo negotio intelliget. De canonibus Sardicensibus, qui ex originali Latino cum Isidorianis lectionibus a Ferrando allegantur, illud unum notatu dignum est, canonem ultimum Nicaenum de omittenda genuflexione diebus dominicis atque paschalibus num. 214 laudari uti concilii Sardicensis tit. 1, ac aliis in numeris canonem [Col. 0275B] primum hujus concilii citari tit. 2, secundum tit. 3, et sic deinceps caeteri canones Sardicenses uno numero augentur. Id autem ea de causa proficiscitur, uti part. II c. 1, n. 18 indicavimus, quia iidem canones olim juncti erant cum Nicaenis etiam versionis Isidorianae, cum qua quidem utrosque copulatos reperimus in vetustissimo codice 58 capituli Veronensis; dein vero in separandis utrisque quidam minus accurate incoepit a postremo canone Nicaeno, eumque Sardicensibus veluti primum attribuit (vide part. II c. 1, n. 15).

5. De Africanis canonibus, qui a Ferrando frequentius allegantur, plu a dicenda sunt. Cum enim aliquot concilia eodem in loco, ex. gr. Carthagine, celebrata fuerint; Ferrandus vero in ipsorum conciliorum canonibus laudandis generali formula concil. Carthag. uti soleat; ad quod concilium Carthaginense hic vel ille canon pertineat ignoratur. Alicubi etiam titulorum seu canonum numerus vel desideratur, vel mendosus est. Cum vero in distinguendis iisdem synodis [Col. 0275C] ac numeris titulorum supplendis, vel emendandis non modicum laboraverimus, utile futurum credimus si hoc loco omissis illis Ferrandi allegationibus, quae per se clarae sunt, seriem Ferrandianae Breviationis sequentes, citationes obscuras explicemus, canonesque cujus synodi fuerint aperiamus.

Num. 4. Breviationis Ferrandi laudatur. concil. universal. Carthag. tit. 49. Est synodus anni 397; ipse autem canon legitur in codice Eccles. Afric. c. 49, qui codex editus invenietur tom. II Conciliorum edit. Ven. col. 1252 et seqq.

[CCXLVIII] N. 5. Concil. Carthag. tit. 50. Est eadem synodus anni 397 can. 50 Codicis Africani.

N. 9. Concil. Carth. tit. 10. Est eadem synodus. Canon autem legitur c. 18 Codicis Afr.

N. 13. Concil. Carth. tit. 52. Item 54 Concil. Carth. in basilica tit. 5. Primum est idem concilium anni 397 c. 34 et 56. Codicis Africani. Secundum autem est aliud concilium anni 407 c. 98 Codicis Afr.

N. 14. Concil. Carthag. tit. 54. Est synodus anni [Col. 0275D] 397 c. 56 Codicis Afr.

N. 15. Concil. Carth. tit. 3, ubi corrigendum tit. 26. Est synodus anni 397 c. 36 Cod. Afric.

N. 16. Concil. Carthag. tit. 1. Indicari credimus concilium sub Genethlio anni 390 c. 2, ac propterea corrigendum in Ferrando tit. 2 pro tit. 1. Hic quidem canon repetitus legitur in concilio Carthaginensi anni 419 c. 3 Codicis Africani.

N. 17. Concil. Carthag. tit. 6. Est synodus anni 401 Idibus Septembris c. 71 Codicis. Afr.

N. 22. Concil. Carth. tit. 9. Est canon ejusdem synodi anni 401 c. 74, Codicis Afr.

N. 24. Item Concil. Carthag. tit. 5. Hic titulus spectat ad synodum anni 397. Legitur autem ipse canon integer in Breviario concilii Hipponensis anni 393, quod in synodo Carthaginensi anni 397 repetitum et insertum fuit. Vide Breviarium in collectione hoc tomo impressa col. 89, et confer quae in hanc [Col. 0276A] rem notavimus part. II c. 3, § 3, in quintum canonem synodi anni 397.

N. 25. Concil. Carth. tit. 12. Est concilium anni 418 c. 120 Codicis Afric., ubi licet sit canon 13, in codice tamen Ferrandi hunc canonem cum duodecimo fuisse conjunctum ostendimus part. II c. 3, § 7 n. 1.

N. 27. Concil. Carth. tit. 28. Item 53. Est synodus anni 397. Titulus, seu canon 28 in Codice Africano omissus, continetur in Breviario Hipponensi c. 19. Titulus vero 53 habetur in Cod. Afr. c. 54.

N. 28. Concil. Carth. tit. 14. Pertinet ad concilium anni 401 c. 80 Cod. Afr.

N. 30. Concil. Carth. tit. 18. Est synodus anni 418 c. 126 Codicis Afric.

N. 32. Concil. Carth. tit. 15. Est synodus anni 401 Idibus Septembris c. 81 Cod. Afr.

N. 33. Concil. Carthag. tit. 23. Spectat ad concilium anni 397 c. 14 Breviarii Hipponensis.

N. 34. Concil. Hipponiregiensi tit. 5. Est synodus [Col. 0276B] anni 427, quae desideratur. Hic autem canon repetitus est ex anteriori concilio Carthaginensi anni 421, quod hoc tomo typis dabimus, ubi legitur c. 4. Vide quae disseruimus part. II c. 3, § 9 n. 4.

N. 35. Concil. Hipponiregiensi tit. 8. Laudatur eadem synodus anni 427. Hic autem canon legitur in Codice Afric. c. 32, nec non in Concilio Carthaginensi anni 421 c. 5.

N. 38. Concil. Hipponiregiensi tit. 9. Eadem synodus allegatur, et canon describitur c. 10 concilii Carthaginensis anni 421, hoc tomo col. 653.

N. 39. Concil. Carthag. tit. 21. Indicatur synodus anni 397 c. 12 Breviarii Hipponensis.

N. 40. Concil. Carthag. tit. 20. Eadem synodus est: canon autem legitur in Breviario Hipponensi c. 11.

N. 41. Concil. Carth. tit. 22. Est ejusdem synodi in Cod. Afr. c. 35, et in Breviario Hipponensi c. 13,

N. 43. Concil. Carth. tit. 9. Laudatur synodus anni 407 c. 104 Codicis Afr.

[Col. 0276C] N. 46. Concil. Carth. tit. 36. Spectat ad synodum anni 397 c. 27 Breviarii Hipponensis.

N. 47. Concil. Carth. tit. 5. Concil. Hippon. tit. 9. Prima est synodus XIX vel XX, sub Aurelio, quae desiderantur. Vide part. II c. 3, § 9 n. 2. Secunda est synodus anni 427, quae pariter deest. Legitur vero hic canon in concilio Carthaginensi anni 421 c. 9, hoc tomo col. 652.

N. 48. Concil. Carthag. tit. 40. Est synodus anni 397 c. 31 Breviarii Hipponensis, et in Cod. Afr. c. 44.

[CCXLIX] N. 49. Concil. Carthag. tit. 49. Est canon ejusdem synodi qui legitur c. 30 Breviarii Hipponensis, et 43 Codicis Afr.

N. 50. Concil. Carthag. tit. 2. Videtur esse synodus anni 405, uti conjecimus part. II c. 3, § 6 n. 5. Canon vero in Isidori collectione Milevitano concilio perperam tributus, legitur c. 23.

N. 51. Concil. Carthag. tit. 17. Innuitur synodus anni 397. Canon vero est in Breviario Hipponensi c. 8.

N. 52. Hoc in alio Concilio Carthaginensi actum est. [Col. 0276D] Hic Ferrandus nec titulum, nec numerum designat, eo quod hoc loco indicatur synodus anni 409, quae non plenaria, sed provincialis fuit; ille enim in conciliis provincialibus titulum ac numerum praeterire consuevit, uti animadvertimus part. II c. 3, § 9 n. 5. Hic autem canon refertur in Cod. Afr. c. 107.

N. 53. Concil. Carthag. tit. 8, et in ms. Corbeiensi tit. 9. Legitur in synodo anni 419 c. 29 Codicis Afr., et in altera anni 421 c. 1, hoc tomo col. 650. Sub titulo autem 8 vel 9 spectat ad alterutram posteriorem synodum XIX, vel XX, sub Aurelio, quae interciderunt, uti probavimus part. II c. 3, § 9 n. 2.

N. 54. Concil. Hipponiregiens. tit. 3. Est canon synodi anni 427, cui quidem tribuitur etiam in duobus codicibus a P. Harduino laudatis tom. II Concil. col. 1275 not. 4. Legitur in Cod. Afr. c. 29.

N. 58. Concil. Carthag. tit. 15. Est synodus anni 397, canonque exhibetur c. 6 Breviarii Hipponensis.

[Col. 0277A] N. 62. Concil. Carthag. tit. 19. Indicatur eadem synodus. Canon refertur in Breviario Hippon. c. 10.

N. 64. Concil. Carthag. tit. 3. Item Concil. Carth. tit. 15. Hac postrema allegatione corrigendum tit. 19. Priori loco indicari videtur synodus anni 397 VI kal. Julias, secundo autem loco alia ejusdem anni synodus V kal. Septembris. Confer part. II c. 3, § 2 n. 7. Hic canon, ante constitutus in synodo Hipponensi anni 393, legitur in Breviario Hippon. c. 10.

N. 67. Concil. Carthag. tit. 18. Est synodus anni 397. Canon autem recitatur in Breviario laudato c. 9.

N. 70. Concil. Carth. tit. 24. Eadem synodus allegatur. Canon describitur in eodem Breviario c. 15.

N. 71. Concil. Carthag. tit. 38. Est ejusdem synodi canon, in Breviario Hippon. c. 29, et in Cod. Afr. c. 42.

N. 73. Concil. Carth. tit. 2 (corrige tit. 6). Est canon actionis secundae concilii Carthaginensis anni 419, qui in Cod. Afr. legitur c. 132. Confer part. II [Col. 0277B] c. 3, § 8 n. 7.

N. 75. Concil. Carthag. tit. 11. Est concilium anni 401 idibus Septembris. Canon refertur c. 76 Codicis Afric.

N. 81. Concil. Carthag. tit. 34. Laudatur concilium anni 397. Canon est in Breviario Hippon. c. 25, et in Cod. Afr. c. 39.

N. 82. Concil. Carthag. tit. 6. Indicatur idem concilium. Legitur vero hic canon in praemissis Breviarii Hipponensis eidem concilio insertis, uti suo loco annotavimus part. II c. 3, § 3.

N. 83. Concil. Carthag. tit. 7. Idem concilium anni 397 hic pariter innuitur. Verba canonis in iisdem Breviarii praemissis describuntur.

N. 84. Concil. Carthag. tit. 3. Est synodus XIX, sub Aurelio, cui hunc canonem adjudicat concilium Carthaginense anni 525, tom. V Conciliorum col. 781.

N. 90. Concil. Carthag. tit. 7. Est concilium sub Genethlio anni 390 c. 9. Cum in codice Ferrandi ex quatuor canonibus duo conflati essent, titulus 9 in [Col. 0277C] eodem codice erat tit. 7. Vide quae annotavimus part. II c. 3, § 1 n. 4.

N. 91. Concil. Carthag. tit. 43. Spectat ad synodum anni 397 c. 34 Breviarii Hipponensis.

N. 95. Concil. Hipponiregiensi tit. 9. Est synodus anni 427. Canon profertur in Cod. Afr. c. 33, et in synodo Carthaginensi anni 421, c. 9, hoc tomo col. 652.

N. 101. Concil. Carthag. tit. 7. Sunt duo canones 8 et 9 concilii anni 390, [CCL] sub Genethlio, qui in Ferrandi codice in unum copulati canonem septimum conflaverant. Vide notata num. 90.

N. 118. Concil. Carthag. tit. 12. Pertinet ad synodum anni 401 idibus Septembris. Legitur hic canon apud Isidorum in concilio Carthaginensi v. c. 11; repetitus autem fuit in synodo anni 419 c. 27 Codicis Africani.

N. 119. Concil. Carthag. tit. 8. Est concilium sub Grato c. 8.

N. 121. Concil. Carthag. tit. 9. Est synodus anni [Col. 0277D] 397. Canon refertur in Breviario Hippon. c. 1.

N. 122. Concil. universal. Carthag. Supplendum tit. 25. Est canon ejusdem synodi qui in Breviario Hippon. legitur c. 16.

N. 129. Concil. Carthag. tit. 27. Idem concilium; in Breviario autem canon describitur c. 18.

N. 132. Concil. Carthag. tit. 33. Idem concilium; canon vero in Breviario Hippon. c. 24, in Cod. Afr. c. 38.

N. 134. Concil. Carth. tit. 35. Est canon ejusdem concilii, in Breviario Hippon. c. 26, in Cod. Afr. c. 40.

N. 135. Concil. Carthag. tit. 44. Ejusdem concilii canon in Breviario c. 35.

N. 136. Concil. Carthag. tit. 13. Spectat ad synodum anni 401 idibus Septembris. Est in Codice Afr. c. 79.

N. 143. Concil. Carthag. tit. 3. Laudari videtur [Col. 0278A] synodus XX; sub Aurelio, uti probavimus part. II c. 3, § 9 n. 3.

N. 144. Ut concilium universale non fiat, nisi causa communis, id est totius Africae, coegerit. Hic canon ad synodum Africanam manifeste pertinet. Allegatio autem synodi, quae desideratur, supplenda est sic. Concil. Carthag. tit. 1. Hic enim canon primus est inter canones concilii Carthaginensis anni 407 c. 95 Codicis Africani.

N. 163. Concil. Carthag. tit. 7. Est eadem synodus 407 c. 102 Codicis Afr.

N. 170. Concil. Carthag. tit. 42. Est canon synodi anni 397 c. 33 Breviarii Hippon. et c. 45 Cod. Afr.

N. 171. Concil. Carthag. tit. 17. Spectat ad synodum anni 401 idib. Septembris c. 83 Cod. Afr.

N. 175. Conc. Carthag. tit. 48. Indicatur synodus anni 397 c. 48 Cod. Afr.

N. 183. Concil. Carthag. tit. 2. Est synodus sub Grato c. 2.

N. 189. Conc. Carthag. tit. 2. Pertinet ad concilium [Col. 0278B] anni 401 id. Septembris c. 68 Codicis Afr.

N. 190. Concil. Carthag. tit. 10. Allegatur synodus anni 418 c. 117 Cod. Afr.

N. 191. Conc. Carth. tit. 11. Idem concilium c. 118 Cod. Afr.

N. 193. Concil. Carthag, tit. 1. Est synodus anni 401, XVI aut XVII kal. Julias, c. 57 Codicis Afr.

N. 195. Concil. Carthag. tit. 2. Est canon actionis secundae concilii anni 419 c. 128 Cod. Afr.

N. 196. Concil. Carthag. tit. 3. Ex eadem actione c. 129 Cod. Afr.

N. 197. Concil. Carthag. tit. 4. Ex eadem actione c. 130 Cod. Afr.

N. 198. Conc. Hipponiregiensi tit. 5, ubi corrigendum est tit. 4. Est synodus Hipponensis anni 427. Vide quae notavimus part. II c. 3, § 9 n. 4. Repetitus est hic canon ex anteriori synodo Carthaginensi anni 421, in qua legitur c. 2, hoc tomo col. 650, et profertur etiam in Cod. Afr. c. 30 inter canones primae [Col. 0278C] actionis synodi anni 419.

N. 202. Conc. Carth. tit. 41. Est synodus anni 397. Habetur vero hic canon in Breviario Hipponensi c. 32 et in Cod. Afr. c. 45.

N. 203. Conc. Carth. tit. 7. Pertinet ad synodum anni 401 id. Septembris. Legitur hic canon in Codice Afr. c. 72.

N. 213. Conc. Carth. tit. 32. Est concilium anni 397 c. 23 Breviarii Hippon., et c. 37 Codicis Afr.

N. 219. Concil. Carth. tit. 31 (ubi corrigendum tit. 30). Item Conc. Carth. tit. 7. Primum est concilium anni 397 c. 21 Breviarii Hipponensis. Alterum est concilium anni 407 c. 103 Codicis Afr.

N. 226. Conc. Carth. tit. 11. Innuitur synodus anni 397 c. 3 Breviarii Hippon.

[CCLI] N. 227. Concil. Carth. tit. 12. Eadem synodus anni 397 c. 4 Breviarii laudati.

N. 228. Concil. Carth. tit. 45. Est canon ejusdem synodi in Breviario Hippon. c. 36.

N. 229. Concil. Carth. tit. 46. Ex eadem synodo [Col. 0278D] eodem c. 36 breviarii, et c. 46 Codicis Afr.

N. 230. Concil. Carth. tit. 54. Idem concilium c. 55 Codicis Afr.

N. 231. Concil. Carth. tit. 5. Est synodus anni 401 id. Septembris. Legitur hic canon in Cod. Afr. c. 73.

N. 232. Concil. Carth. tit. 29. Est concilium anni 397 c. 20 Breviarii Hipponensis.

Ex his Ferrandus praeter codicem Graecorum canonum versionis Isidorianae, in quo Chalcedonenses, nunquam ab eo allegati, videntur defuisse, codices Afrorum canonum praesto habuit, in quibus continebantur duo concilia Grati et Genethlii, et synodi omnes sub Aurelio usque ad Hipponensem anni 427. Mirum vero ne sit eum nunquam memorasse synodum Hipponensem sub eodem Aurelio celebratam anno 393, nec canones primae actionis concilii Carthaginensis anni 419. Satius enim ipsi visum est [Col. 0279A] referre canones ejus synodi Hipponensis ex concilio Carthaginensi anni 397, in quod eorum Breviarium insertum fuit. Canones vero tres ac triginta primae actionis concilii Carthaginensis anni 419, partim ex anterioribus, partim ex posterioribus synodis retulit, in quibus vel conditi, vel repetiti fuerant. Peculiarem praeterea codicem canonum provinciae Byzacenae adhibuit, ex quo plures synodos ejusdem provinciae laudat. Vide quae in hanc rem notavimus part. II, c. 3, § 9 n. 5, ubi etiam nonnulla attigimus de synodo Zellensi, et de duabus Siricii epistolis eidem synodo insertis, quas ille identidem allegat.



CAPUT II De Collectione seu Capitulis S. Martini episcopi Bracarensis.

1. Post Breviationem Ferrandi memoranda est Collectio Capitulorum S. Martini episcopi Bracarensis, qui eodem saeculo floruit. Hunc in Pannonia [Col. 0279B] ortum testatur S. Gregorius Turonensis in Historia Francorum lib. V c. 38; ac propterea erravit Garsias Loaisa, qui eum Graecum credidit. Ex Pannonia vero ad visitanda loca sancta in Orientem migrans, Graecas litteras et optimas scientias ibidem excoluit; tantumque in iisdem profecit, ut doctissimis quibusque sui temporis nihil cederet. Ex Oriente in Galliciam trajecit, ibique ab Ariana impietate conversis Suevorum populis regulam fidei ac religionis praecepta constituit, Ecclesias informavit, et monasteria condidit, uti S. Isidorus Hispalensis memoriae prodidit (De Vir. illustr. c. 22 al. 35). Monasterium Dumiense construxisse traditur in concilio Toletano X c. 3, cujus etiam primus abbas fuit. Monasterii Dumiensis episcopus vocatur ab eodem S. Isidoro in Historia Gothorum, qui episcopalis honor, Martini ejusdem meritis Dumiensi Ecclesiae primum tributus, in aliquot ejus successores transivit. Hinc non male eum qui in concilio Bracarensi I anni 563, [Col. 0279C] seu, ut putat Loaisa, anni 561, subscriptus legitur Martinus episcopus, nostrum Martinum episcopum Dumiensem nonnulli interpretati sunt. Enimvero cum in concilio Bracarensi II idem Martinus decreta primi Bracarensis a se jam antea firmata pronuntiet, tunc autem Bracarensem sedem teneret Lucretius; non alio profecto nomine ille in eodem concilio I ea decreta firmare potuit nisi uti episcopus Dumiensis. Huic autem tempori quo erat episcopus Dumiensis, ascribenda videtur ea Latina versio cujus meminit Sigebertus de Script. Eccles. c. 117: Martinus episcopus transtulit per manum Paschasii diaconi interrogationes et responsiones plurimas sanctorum Aegyptiorum Patrum in Dumiensi monasterio. Haec versio in Appendice ad vitas Patrum typis Plantinianis anni 1628 edita fuit. Monet autem Rosweydus solius Martini nomen praeferri in duobus codicibus, inter quos vetus liber S. Floriani scriptus saeculo IX hanc epigraphen exhibet: Interrogationes et responsiones Aegyptiorum Patrum, quas de Graeco in Latinum [Col. 0279D] transtulit [CCLII] Martinus episcopus in monasterio Dumiensi. Paschasii autem versio referri potest ad aliud non absimile opus in eadem editione impressum libro septimo, quod Paschasio quidem interpreti in mss. tribuitur. Ad Bracarensem porro sedem Martinus promotus, praefuit Bracarensi II ann. 572, cui subscripsit: Martinus Bracarensis metropolitanae Ecclesiae episcopus. Illa vero S. Gregorii Turonensis, quibus sacerdotio ejus tribuit annos plus minus 30, non solum episcopatum Bracarensem, sed et Dumiensem respiciunt.

2. Inter ejus opera ad nostrum institutum pertinet ea 84 canonum seu capitulorum collectio in duas partes distincta, quarum prior exponit quae ad episcopos et universum clerum pertinent, altera vero res ad laicos spectantes complectitur. Hanc collectionem ille ex canonibus praesertim Graecis et Latine redditis digessit. Hujus compingendae causam in praemissa [Col. 0280A] epistola his verbis exposuit: Canones in partibus Orientis ab antiquis Patribus constituti, Graeco prius sermone constituti sunt; postea autem succedenti tempore in Latinam linguam translati sunt. Et quia difficile est ut simplicius aliquid ex alia lingua transferatur in alteram, simulque et illud accidit ut in tantis temporibus scriptores aut non intelligentes, aut dormitantes multa praetermittant; et propterea in ipsis canonibus aliqua simplicioribus videantur obscura: ideo visum est ut cum omni diligentia et ea quae per translatores obscurius dicta sunt, et ea quae per scriptores sunt immutata, simplicius et emendatius restaurarem. Latina Graecorum canonum versio quae in Hispania vigebat, quaeque idcirco traducta fuit in collectionem Hispanicam, illa est quae ab Isidoro postea recepta, Isidoriana appellari solet. In hac itaque versione quaedam obscurius reddita Martino visa sunt. Aliqua vero in eadem a librariis aut minus intelligentibus, vel dormitantibus immutata aut omissa in aliquibus exemplaribus reperit: sicuti nos [Col. 0280B] in eadem versione quae in codice canonum mox edendo continetur, nonnullas sententias liberius traductas atque mutatas, aliquas vero breviores particulas praetermissas in notationibus indicabimus.

3. Paschasius Quesnellus dissert. 12 n. 10 existimat Martinum ex antiqua canonum translatione in Codice canonum abs se edito contenta, non autem ex Graeco suam collectionem concinnasse; eosque allucinatos affirmat qui eum novae translationis canonum auctorem praedicant. Ea quae affert ut probet Martinum usum fuisse laudato Codice canonum, refellemus in Observationibus ad eamdem dissert. 12 cap. 2 n. 10. E Graeco autem codice, non autem ex ulla antiqua versione suam collectionem digessisse non solum indicant recitata ejus verba, quibus Graecum textum cum vulgatis versionibus se contulisse demonstrat; verum etiam ex ipsis ejusdem Capitulis liquet, quae cum nulla Latina interpretatione conveniunt. Verum tamen est Martinum novam Graecarum [Col. 0280C] synodorum versionem lucubrandam sibi non proposuisse, sed nova quadam faciliori methodo novam et brevem collectionem voluisse condere ex iis capitulis quae clericis et laicis utiliora videbantur: Hoc simul observans, inquit, ut illa quae ad episcopos vel universum clerum pertinent, una in parte conscripta sint; similiter et quae ad laicos pertinent, simul sint adunata, ut de quo capitulo scire aliquis voluerit, possit celerius invenire. Ut autem hac in re lectorum intelligentiae et utilitati prospiceret, canones quidem Graecarum synodorum in ipso Graeco fonte potissimum expendit; sed eos quos utiles et excerpendos credidit, non semper Latine interpretatus est. Plerosque enim ita retulit, ut quaedam quae simplicioribus videbantur obscura, explicarit latius, quaedam omiserit, quaedam etiam inseruerit, prout suorum disciplinae utilius putavit: et ob hanc, ut credimus, libertatem, undenam hoc vel illud capitulum sumptum fuerit, nunquam ascripsit. Eodem consilio canonem decimum, alias nonum synodi Ancyranae, [Col. 0280D] quem prae oculis habuit cap. 39 emendans, Occidentali disciplinae accommodavit. Cum enim eo canone diaconis qui in ordinatione protestati fuerint velle se uxorem ducere, et nihilominus ordinationem acceperint, si postea matrimonio jungantur, in ministerio permanere permittatur; Martinus hos post hujusmodi protestationem ordinari vetat. Cum nullum capitulum proferatur quod cum Chalcedonensibus canonibus ulla ratione conveniat, Martinus Graeco codice usus videtur qui iisdem canonibus carebat.

[CCLIII] 4. Licet praefationem legentibus omnia ex Orientalibus synodis excerpta videri possint, nonnulla tamen ex Latinis quoque fontibus hausta fuerunt. Certum siquidem est quaedam iisdem fere verbis sumpta ex concilio Toletano I, nonnulla etiam, sed rarius, ex Bracarensi I et ex Africanis derivata videntur. Non pauca vero quae in nullis nec Graecis, nec Latinis canonibus, qui Martino antiquiores sint. [Col. 0281A] hactenus invenire licuit, ipsi Martino tribuenda arbitramur. In editione quidem inserta Bibliothecae Juris canonici Gulielmi Voelli et Henrici Justelli, singulis Martini capitulis ii canones conciliorum e regione annotantur, ex quibus tanquam ex fontibus ea capitula deprompta creduntur. Utilis et commendanda haec diligentia, quam Joanni Doujatio laudati editores referunt. At canones Nicaenus 8 et Laodicenus 39 ita minimum congruunt cum capitulis 36 et 73, quibus affiguntur, ut illos Martinus in his capitulis animo obvolvisse haud facile credi possit. Eadem, immo multo major est ratio de concilio Turonensi II, cujus canon 22 alias 23, una cum Laodiceno canone apponitur laudato capitulo 73; et de Agathensi, cujus canon 64 ascribitur capitulo item 64. Nam praeterquam quod indicati canones cum iisdem capitulis minus conveniunt, incredibile est has synodos Gallicanas prae oculis fuisse S. Martino, qui ex Gallicanis conciliis nihil excerpsisse deprehenditur. Adde quod synodus Turonensis II, [Col. 0281B] sub idem circiter tempus celebrata quo Martinus capitula condidit, cum posteriori collectioni Hispanicae etiam auctiori non inveniatur inserta, Hispanis fuisse videtur ignota. Cur porro capitulo 68 apponatur canon cujusdam concilii ex Capitularium lib. VI num. 198, non intelligimus. Non solum enim idem canon cum eo Martini capitulo non concinit; verum etiam nullum ibidem concilium Martino anterius allegatur ex quo idem capitulum excerpi potuerit. Pejus autem multo nonnulli hac notatione decepti affirmarunt, Martinum canones sumpsisse etiam ex Capitularibus, quae multo post ejus aetatem digesta fuerunt. Simili de causa non arridet allegatio Arelatensis III can. 5, ex num. 194 ejusdem libri Capitularium affixa capitulo 69, cum praesertim in canonibus Arelatensis III nihil tale inveniatur. Quae vero cum Ivone Carnotensi afferuntur ex conciliis Carthaginensi et Bracarensi ad capitula 65, 74 et 75, nihil aliud sunt nisi ipsa horum Martini capitulorum verba, quae [Col. 0281C] in nullo Carthaginensi, aut Bracarensi concilio reperire licebit. Forte Ivo concilium Bracarense appellavit ipsa Martini capitula, quae apud quosdam concilii Bracarensis nomine donantur. Hi ergo canones cum caeteris quos paulo ante indicavimus, eidem Martino referendi videntur. Nonnulli canones apostolicos perperam ascribi putant capitulis 26 et 27, cum praesertim illos Martino ignotos arbitrentur, immo etiam nondum conditos dum idem in Oriente versaretur. Hos vero multo antiquiores ostendimus part. I, c. 1. Certe Dionysius Exiguus, qui ante S. Martinum suam collectionem lucubravit, eosdem e Graeco Latine reddiderat. Num vero ex ascriptis canonibus apostolicis Martinus aliquid sumpserit et more suo latius exposuerit, an vero haec quoque capitula 26 et 27 inter ea recensenda sint quorum ipse auctor exstitit, definire non audemus.

5. Hanc capitulorum collectionem Martinus direxit ad Nitigisium et universum concilium Lucense. Hic Nitigisius cum suis suffraganeis interfuit concilio [Col. 0281D] Bracarensi II, cui Martinus praefuit. Eadem capitula in hoc concilio lecta et confirmata creduntur. At quod ibidem lectum et confirmatum traditur, non sunt haec capitula, sed gesta Bracarensis I, ut ex interlocutione ipsius Martini manifestum est. Haec capitula nobis conservata fuerunt a collectione Hispanica, ex qua in Isidorianam transierunt. Edita sunt primam ex codice Isidoriano, quem Merlinus adhibuit; dein vero illa recusit Loaisa ad fidem codicum purae collectionis Hispanicae. Justellus et Voellus utriusque editionis lectiones et manuscriptorum variantes notarunt quam diligentissime in appendice tomi I Bibliothecae Juris canonici. In perampla collectione canonum manuscripta collegii Parisiensis Societatis Jesu haec capitula inscribuntur Concilium Martini papae, ut P. Harduinus notavit. Hinc nihil mirum, si illa apud posteriores quosdam collectores canonum nonnunquam allegentur ex decretis, seu ex [Col. 0282A] concilio Martini papae. Hoc errore ducti nonnulli eadem capitula a S. Martino I summo pontifice in concilio Romano sancita putantes, [CCLIV] eidem pontifici tribuerunt eam disciplinae relaxationem qua in iisdem capitulis permittitur ut bigami in minoribus ordinum gradibus permaneant; et proinde etiam contendebant, vi eorumdem capitulorum, quae Martino pontifici asserebantur, hoc quoque tempore episcopum cum bigamo posse ad minores ordines dispensare. Quam opinionem falso fundamento innixam Sixtus V tandem explosit, ut videre licet apud Fagnanum in Commentario ad caput secundum de bigamis.



CAPUT III De Breviario et Collectione Cresconii.

1. Cresconii seu, ut alii malunt, Crisconii episcopi Africani duo opera memorantur, alterum Concordia canonum, alterum poema de Bellis Libycis. Utrumque hoc opus designatum vidimus in ms. Vallicellano [Col. 0282B] 18 pag. 136, ubi describitur tabula eorum quae in eodem codice continentur. In primo autem ejusdem tabulae numero haec leguntur: Concordia canonum a Cresconio Africano episcopo digesta sub capitulis trecentis. Iste nimirum Cresconius bella et victorias quas Johannes patricius apud Africam de Saracenis gessit, hexametris versibus descripsit sub libris . . . Primum opus tantum superest; secundum vero, quod hactenus in desiderio est, cum inscriptione quidem de Bellis Libycis, continebatur in ms. monasterii montis Cassini inter codices quos Desiderius abbas, postea Romanus pontifex Victor III bibliothecae ejusdem monasterii addidisse traditur a coaevo auctore Leone Ostiensi in Chronico Cassinensi lib. III c. 63. Id autem utilitatis notitia hujus operis attulit, quod Cresconii aetas exinde cognoscitur. Cum enim memorati Joannis patricii victoria tum ab Anastasio Bibliothecario in Ecclesiastica Historia, tum a Cedreno affigatur anno tertio Leontii imperatoris, id est [Col. 0282C] anno Christi 697, Cresconius, qui eam versibus descripsit, hoc tempore floruit.

2. Nunc de altero opere, quod Concordia canonum inscribitur. Haec, quam petente Liberino episcopo concinnavit, totam Dionysii collectionem in tercentos titulos distributam ita continet, ut non integra concilia, nec integras Romanorum pontificum epistolas, uti apud Dionysium leguntur, continua serie exhibeat; sed omnia conciliorum pontificumque decreta, quae in unam materiam conferunt, hinc inde excerpta simul colligat, et certis titulis subjiciat. Cum vero hoc opus non totum simul, sed per partes editum fuerit, non satis perspectum est. Anno 1588, curante Francisco Pithoeo una cum Breviatione Ferrandi edita fuit ea tantum ejusdem Cresconiani operis portio quae post praefationem ipsius Cresconii ad Liberinum non integros canones aut decreta integra exhibet; sed sola canonum et decretorum capitula cuique titulo congruentia, ut in Breviatione Ferrandi observavimus, leviter indicat, hac inscriptione editioni [Col. 0282D] praefixa: Crisconii episcopi Africani Breviarium canonicum. Hic habetur Concordia canonum conciliorum infrascriptorum et praesulum Romanorum, id est canonum apostolorum, Nicaenorum, Ancyranorum, Novaecaesariensium, Gangrensium, Antiochensium, Laodicensium, Chalcedonensium, Sardicensium, Carthaginensium; item praesulum Siricii, Innocentii, Zosimi, Coelestini, Leonis, et Gelasii. Prima hujus inscriptionis verba Crisconii episcopi Africani Breviarium canonicum, in nullo codice invenimus; sed in omnibus titulus incipit a verbis, Hic habetur Concordia, etc. Non incongrue vero Breviarium appellata est ea prima pars, quae non opus integrum Concordiae, sed ejus compendium tantummodo exhibet. Hoc idem Breviarium Cresconianum postea recusum a multis, tomo I Bibliothecae Juris canonici una cum Breviatione Ferrandi insertum fuit pag. 456. Cum porro eodem tomo ad umbilicum perducto, Gulielmus Voellus [Col. 0283A] et Henricus Justellus laudatae Bibliothecae editores ipsum opus Concordiae canonum e ms. bibliothecae Claromontanae Soc. Jesu accepissent, in quo integri canones in titulos distributi describebantur; eam veluti opus alterum et a Breviario distinctum, separatim in appendice ejusdem tomi impresserunt pag. 33, cum hac epigraphe: Crisconii episcopi Africani liber canonum, in quo integros ipsos conciliorum [CCLV] canones et pontificum decreta eo ordine quo in Breviario allegantur, descripsit.

3. Haec editionis ratio plures eruditos, qui codices integri operis non potuerunt inspicere, in diversas sententias distraxit. Alii enim Breviarium et librum canonum duo Cresconii opera existimant. Alii malunt Cresconium tantum scripsisse posterius opus, in quo canones integri recensentur; Breviarium vero decerptum suspicantur ab alio, cui Cresconii opus nimis prolixum videbatur, quive nudam notitiam canonum memoriae juvandae causa praestare voluit. P. Coustantius primo anceps fuit num praeter Breviarium [Col. 0283B] Cresconius etiam librum canonum condidisset. Rem hanc dijudicaturus ad celebriorum codicum fidem, Romam ad sodales et amicos suos scripsit, ut Vallicellanos et Vaticanos codices a cardinali Baronio laudatos excuterent. His autem rescribentibus nullum utrobique codicem exstare, nisi qui merum Breviarium continet, solum Breviarium a Cresconio concinnatum tandem censuit. Quantum vero ad fusiorem librum canonum conjecit, studiosum aliquem repertum esse, qui Breviarium Canonicum sic tanquam osseam compagem carne sua vestierit, hoc est, qui delineatam a Cresconio Concordiae formam secutus, pro summariis canonum totos ipsos canones descripserit, servato primo rerum ordine ac numero titulorum (Praefat. t. I Epist. Rom. Pont. n. 125 et 126). Qua in sententia confirmatus fuit ex ipso codice Claromontano ex quo idem liber canonum editus fuerat: quippe in hoc post Breviarium, cui Cresconii praefatio praemittitur, sequitur species quaedam veluti praefationis [Col. 0283C] libro canonum praefixae, quam ipsorummet etiam editorum judicio Cresconii non esse multa persuadent. Ipse autem liber Canonum, qui statim subjicitur, nec in prima fonte, nec alibi uspiam, Cresconii nomen praefert.

4. Nobis vero, quibus feliciter obtigit plura Cresconiani operis exempla invenire et expendere, rem hanc certius constituere licebit. Quatuor quidem codices nacti sumus, in quibus solum, uti appellant, Breviarium sine prolixiori libro canonum legitur, nimirum Vat. 1353 et 5845, Vallicel. A 5 et Vercellensem, qui omnes Dionysianam, seu Dionysio-Hadrianam collectionem una cum Additionibus Dionysianis complectuntur. In his Breviarium Cresconianum praemittitur ipsi collectioni Dionysii, ex qua excerptum fuit. Deest autem in iisdem liber canonum, quia cum mox ipsa subjiciatur Dionysii collectio, quae integra documenta eodem Breviario indicata continet, ille liber, in quo eadem documenta alia methodo in titulos distributa repetuntur, superfluus [Col. 0283D] visus est. Quisquis enim ex numeris titulorum in Breviario notatis, qui Dionysianae collectioni plane respondent, ipsos canones et decreta pontificum in eadem collectione reperire facile potest. Hos tantum codices inspexerunt illi sodales et amici P. Coustantii, qui solum Breviarium in Vaticanis et Vallicellanis forulis inveniri ad eum rescripserunt: simileque ms. exemplum Francisco Pithoeo occurrisse dicendum est, cum merum Breviarium edidit. Cum vero horum codicum scopus non fuerit Cresconianum opus integrum exhibere, sed eam partem ex Cresconio decerpere quae Dionysianae collectioni utilis videbatur; nihil ex his codicibus colligi potest, ut solum Breviarium Cresconio asseratur; si praesertim alii omnes codices, qui sine Dionysiana collectione Cresconium praeferunt, nunquam solum Breviarium, sed semper tum Breviarium, tum prolixiorem Canonum librum exhibeant.

[Col. 0284A] 5. Sex autem ejusmodi manuscripta exemplaria invenimus, nimirum Veronense 60, Vat. Palat. 579, Vat. Reginae 849. Vat. 1347 et 5748, ac Vallicellanum XVIII. Inter haec omnium vetustissimum, et aetati Cresconii proximum est exemplum Veronensis capituli signatum numero 60, quod saeculo octavo exaratum, creditur: paulo autem posterior est codex Vat. Palat. 579. In his omnibus Breviarium cum libro Canonum ita conjungitur, ut utrumque ejusdem Cresconii opus esse liqueat; et Breviarium quidem esse perspiciatur veluti index seu tabula capitulorum prolixioris operis, seu libri canonum, qui sine ea intermedia praefatione in Claromontanum codicem perperam intrusa statim subjicitur. Hinc quod in editis vocatur Breviarium, proprius in codicibus Capitula inscribitur tum initio, tum in fine. Initio quidem post Cresconii praefationem ad Liberinum (ut in ipsa quoque Pithoeana editione legitur) his verbis: Deinceps succedunt Capitula: et in fine: Expliciunt Capitula, vel [CCLVI] explicit Capitulare canonum. [Col. 0284B] Hoc autem Capitulorum nomen indicem sequentis operis innuere solet, ut ex quibusdam aliis collectionibus discimus. Cresconius scilicet imitari voluit Dionysium, ex quo suam collectionem excerpsit. Sicut enim is suae collectioni indicem seu tabulam praemisit inscriptam Tituli canonum; ita Cresconius capitulorum indicem praefixit. Haec igitur Capitula, seu hoc Breviarium Cresconii nomine in omnibus tum primi, tum alterius generis codicibus praenotatum nemo ab eodem adjudicare potest.

6. Prolixior autem liber, qui eadem capitula in tot et tam vetustis codicibus statim subsequitur, in ipsa praefatione Cresconii ita eidem ascribitur, ut de auctore dubitare non liceat. Narrat siquidem se a Liberino episcopo excitatum, ut cuncta canonica constituta quae ab ipsis exordiis militiae christianae tam sancti apostoli quam apostolici viri per successiones temporum protulere, colligeret in unum, eorumque CONCORDIAM faciens, ac TITULORUM PRAENOTATIONEM interponens, ea [Col. 0284C] dilucidius declararet. Notabilis est distinctio Concordiae, quae ipsum canonum librum innuit, et titulorum praenotationis, quae Breviario seu Capitulis congruit. Hunc autem laborem declinare studens Cresconius, proposuerat hoc canonum Breviarium a viro reverendissimo Ferrando Carthaginensis Ecclesiae diacono jam fuisse digestum, et debere eum nostrae eruditioni sufficere. Hoc autem Ferrandi opus, quod indicat solos canonum titulos, non autem ipsos proponit canones, indoctis, quorum est maxima multitudo, non sufficere Liberinus reposuit, dum eos (Ferrandus) ad inquisitionem earum rerum praemisit quae nec ab omnibus reperiuntur, nec repertae sine fastidio perleguntur. Nulli siquidem dubium est quam molestissime perferat lector, dum avidius cujusque rei cognitionem exspectat, et ad librum praemittitur, quem aut forte non legit, aut ubi reperiat non novit. Liberinus ergo non merum Breviarium Ferrandiano simile, quod solos canonum titulos praenotaret, sed ipsos canones integros describendos expetiit, quod prolixius opus requirit. Huic autem [Col. 0284D] petitioni Cresconius se cessisse affirmans, necessarium duxi, inquit, cuncta ecclesiastica, ut dictum est, constituta, quae ad nostram notitiam pervenerunt, in hoc opere sub titulorum serie praenotare, et ea condiscere valentibus et volentibus dubitationis ambagem auferre, ut eorum plena instructio non ex difficultate scriptoris, sed ex desidia jam dependeat lectoris. Verba sub titulorum serie praenotare praemissum Breviarium significant, in quo ad Ferrandi exemplum canonum tituli seu capitula praenotantur: plena autem instructio, qua condiscere valentibus et volentibus dubitationis ambages auferatur, ad prolixius opus refertur, ex quo quidem fiet, ut plena canonum instructio si cui deerit, non ex difficultate scriptoris, qui longiorum canonum transcriptionem declinarit, sed ex desidia jam dependeat lectoris. Utrumque igitur Cresconio adjudicandum est opus, seu potius utraque pars est unius ejusdemque operis, quod Concordia canonum inscribitur.

[Col. 0285A] 7. Integra hujus operis editio ad fidem eorum codicum qui illud integrum continent, sic exigenda erit. Primo haec praefigatur inscriptio: Hic habetur Concordia canonum conciliorum infrascriptorum, etc., uti jam dedimos num. 2. Sequetur praefatio seu epistola Cresconii ad Liberinum cum epipraphe: Incipit praefatio Cresconii de Concordia canonum ad Liberinum. Tum describetur Breviarium cum titulo: Deinceps succedunt capitula, uti cum vulgato habet codex Vat. Palat. 579; vel Incipiunt capitula, quemadmodum in codice Veronensi legitur: et in fine Breviarii Expliciunt capitula, vel ut in aliis mss. observavimus: Explicuerunt capitula de Concordia canonum. Dein subjicietur ipse liber Canonum, qui tum in codice Claromontano, tum in laudato Palatino hanc epigraphen praefert, Incipit liber Canonum; in Vallicellano autem ms. 18: Item Concordia canonum. Omissis autem illis quae in appendice tomi I Bibliothecae Juris canonici pag. 33 leguntur, Qui episcopus ordinandus est, etc., in ms. Claromontanum intrusa et [Col. 0285B] sumpta ex canone primo vulgati concilii Carthaginensis IV, incipiendus erit Cresconii liber a num. 1, De ordinatione episcopi. In canonibus apostolorum, etc., ut in eadem appendice pag. 34 et sequentibus, cum clausula in fine: Explicit Concordia canonum, addit codex Vat. Palatinus, scripta a Cresconio ad B. [CCLVII] Liberinum potificem. Quantum ad numerum capitulorum retinenda est vulgata divisio in capitula tercenta, quae plerisque et vetustioribus codicibus comprobatur. Quod si duo codices Vat. 1347 et Vat. Palat. 579 dividunt in capitula 301, alius autem codex Helmstadiensis laudatus a Fabricio dividit in capitula 303, id ex eo accidit quia unum aut alterum capitulum partiuntur in duo; sicut e contra in ms. Vat. Reginae 849 praeferuntur capitula 297, quippe nonnulla in unum coeunt. Haec pura et integra est Cresconii collectio.

8. Hoc autem loco non est omittendum ab eminentissimo Baronio, et ab editoribus Romanis Epistolarum [Col. 0285C] Romanorum pontificum, et ex iis a Binio aliisque saepius laudari collectionem Cresconianam, quae in ms. Vallicellano et in alio Vaticano continetur. Cum vero exinde allegata vel excerpta fuerint quaedam documenta quae nec in Cresconio nec apud Dionysium leguntur, non minima difficultas plures incessit. Ex laudatis autem codicibus deteximus Cresconianae collectionis nomine indicatos fuisse codices Vallicellanum A 5 et Vat. 1353 qui a praefatione et Breviario Cresconii exordiuntur. Cumque Breviario subjiciatur collectio Dionysio-Hadriana cum pluribus aliis documentis, quae inter Additiones Dionysianas retulimus atque descripsimus part. III c. 3, haec omnia incaute eodem collectionis Cresconianae nomine allegata fuerunt. Cum nondum certa esset aetas Cresconii, nec integrum ejus opus ex aliis mss. cognosceretur; facile fuit eidem Cresconio, cujus praefatio initio describitur, tribuere totam collectionem in laudatis codicibus comprehensam; tametsi [Col. 0285D] pleraque ejusdem documenta in Breviario nuspiam indicentur, et nonnulla etiam reipsa Cresconii aetate posteriora sint.

9. Alius quoque nonnullorum error ex Cresconiano opere detegitur, eorum scilicet qui olim putarunt Burchardum Vormatiensem episcopum, et Ivonem episcopum Carnotensem primos fuisse qui in suis collectionibus synodos et epistolas Romanorum Pontificum non ediderint integras servato temporum ordine, ut antiqui fecerant, sed sectas in partes et in titulos distributas. Nec mirum esse debet viros caeteroquin doctissimos ita sensisse, cum nondum prodiisset ulla collectio illis episcopis vetustior in qua eadem methodus deprehenderetur. Primum vero hujus methodi exemplum inter scriptores Latinos ex Cresconio suppetit. Solum hic ex unius Dionysianae collectionis documentis decreta excerpsit. Alii vero postea ex aliis quoque fontibus plura sumentes, in libros et titulos diviserunt; ac praeterea addiderunt [Col. 0286A] sententias sanctorum Patrum, et nonnunquam etiam testimonia ex legibus principum, ut patebit ex dicendis de quibusdam collectionibus et collectoribus, qui Burchardo et Ivone anteriores sunt.



CAPUT IV. De abbreviatione canonum quae continetur in ms. 59 capituli Veronensis, et alio 88 capituli Ecclesiae Lucanae.

1. Codex Veronensis membranaceus, pluribus temporum vicissitudinibus squalens, est quadratae minoris formae, majusculis quidem litteris, sed ita inconcinnis atque distortis exanatus, ut perdifficilis lectu sit. Ad octavum saeculum pertinere videtur. Abbreviationem canonum atque constitutionum sedis apostolicae continet in duas veluti partes distinctam, quarum una canones conciliorum, altera apostolicas constitutiones compendio exhibet. Auctor valde imperitus, nonnunquam eorumdem canonum atque [Col. 0286B] constitutionum sententias non recte assecutus, perperam exposuit; adeo ut ex ejus breviationibus nihil ad explicandos vel emendandos originales textus elici possit. Quandoque non omnia alicujus synodi, aut constitutionis decreta, sed quae libuit summatim repraesentat. Duos etiam canones identidem in unum conjungens, numerum canonum minuit, tametsi nullum canonem reipsa praetereat. Aliquando vero, sed rarius, eumdem canonem aliis verbis abbreviatum incaute repetit. Accedunt imperitissimi librarii menda et barbaries, quae ex ejus notatione in fine codicis apposita satis elucescet: unde totus codex multo magis vitiatus fuit. [CCLVIII] Cum nihilominus ex codicibus et collectionibus canonum multo vetustioribus haec perantiqua abbreviatio sumpta fuerit; quaedam remotioris antiquitatis indicia retinet, et non pauca valde utilia nobis suppeditat, ex quibus haec abbreviatio non minimi habenda est. P. Joannes Dominicus Mansius hanc eamdem abbreviationem [Col. 0286C] reperit in alio vetustissimo codice capituli cathedralis ecclesiae Lucanae, cujus notitiam dedit in Commentario de celebri codice saeculo Caroli Magni scripto, ut videre est tom. XLV Opusculorum P. Angeli Mariae Calogera pag. 114. Frequenter etiam ejusdem abbreviationis mentionem facit tom. I et II Supplementi ad Concilia P. Labbei, in quibus quasdam particulas ex eadem abbreviatione typis impressit. Etsi vero marchio Scipio Maffeius ante P. Mansium de hac eadem abbreviatione in ms. Veronensi contenta nonnulla disseruerit in Notitia Codicum capitularium, quae inserta est Appendici Historiae Theologicae pag. 78, accuratiorem tamen ejus descriptionem cum opportunis observationibus hoc loco producere non modicum juverit.

2. Hic titulus in nostro Veronensi codice legitur; Incipiunt capitula sanctorum omnium conciliorum, quae a beatis Patribus statuta sunt, sive epistolarum decretalium quae a pontificibus sive apostolicis viris decreta sunt, breviter collecta atque conscripta. Sequitur tabula [Col. 0286D] seu index capitulorum primae partis, quae conciliorum canones respicit.

I. Excerpta conciliorum a S. domino Martino episcopo Galliciae. In corpore operis hic titulus melius exponitur sic: Excerptae de canonibus sententiae tantum ex libro Bracarense Martini episcopi Galliciae de diversis conciliis. Afferuntur autem compendio canones 84, quot quidem ejusdem Martini capitula in vulgatis referuntur.

II. Capitula Nicaeni concilii et Sardicensis concilii, ubi Osius fuit, quomodo testantur 214 episcopi Africani concilii. Melius in corpore (hac notatione praemissa De libro Complutensi) scribitur: Ex concilio Nicaeno, vel aliis conciliis. Proferuntur autem abbreviati canones 91, sine ulla mentione synodi ad quam quisque pertinent. Conferendae fuerunt horum sententiae cum vulgatis, ut cujus essent concilii detegeremus. Primi canones 17 sunt Nicaeni. Sequentes 21, [Col. 0287A] usque ad 38, sunt Sardicenses. Canon vero 39 est ultimus Nicaenus de omittenda genuflexione diebus dominicis atque paschalibus. Tum a num. 40 ad 55 sunt canones Ancyrani. Dein Neocaesarienses cum aliis Ancyranis permiscentur usque ad numerum 72. Subduntur Gangrenses a num. 73 usque ad 83, et cum Antiochenis concluditur a num. 84 ad 91 usque. Tria hic animadversionem merentur. Primo in ea collectione antiquiori ex qua hi canones 91 compendio fuerunt excerpti, deerant, ut videtur, non solum Constantinopolitani et Chalcedonenses, verum etiam Laodiceni, ex quibus ne unum quidem abbreviator exposuit. Secundo cum relati canones notatione sui cujusque concilii careant; in titulo autem, qui in corpore iisdem praefigitur, solius Nicaeni expressa mentio fiat; lectori minus attento hinc occasio esse potuit allegandi veluti Nicaenos canones etiam sequentes, qui Nicaeni non sunt. Aliqua simili collectione usus forte fuit S. Gregorius Turonensis, dum Gangrensem canonem Nicaeni nomine laudavit. Tertio cum Sardicenses [Col. 0287B] canones Nicaenis subjectos ultimus Nicaenus canon concludat, non leve indicium suppetit auctorem hujusmodi abbreviationis eos exscripsisse ex codice in quo cum Nicaenis copulati et Nicaenis inserti Nicaenorum nomine inscribebantur. Quod si in epigraphe tabulae quae initio codicis praemittitur, non tam Nicaeni quam Sardicenses canones memorantur, id a Breviationis auctore fieri potuit, qui utrosque canones in aliis mss. distinctos invenit.

III. Capitula Nicaeni concilii data ab Innocentio papa. In titulo autem corpori inserto: De epistola Innocentii papae ex concilio Nicaeno. Sunt Nicaeni canones 22 ex abbreviatione Rufini, quam pro ipsis canonibus in Gallicanis codicibus receptam, et a Gallicanis nonnunquam usurpatam vidimus part. II c. 10 § 2. Innocentio autem pontifici haec capitula abbreviator ea de causa fortassis attribuit, quia laudatae breviationes Rufinianae in suo codice Innocentii litteris subjiciebantur. P. Mansius haec capitula ex Lucano codice [Col. 0287C] edidit tom. I Supplementi Conciliorum pag. 277.

IV. Ex Concilio Arelatensi. Sunt canones 20 Arelatensis 1 anni 314.

[CCLIX] V. Ex concilio Ankiritano c. 18.

VI. Ex concilio Novae Caesariae c. 12.

VII. Ex concilio Gangrense c. 19.

VIII. Ex concilio Laodiciae Phrygiae c. 53.

IX. Ex concilio Constantinopolitano c. 5.

X. Ex concilio Epheseno c. 12, quae sunt duodecim anathematismata ex epistola S. Cyrilii ad Nestorium.

XI. Ex concilio Chalcedonense c. 27.

XII. Ex concilio Antiocheno, c. 24.

Hi omnes canones conciliorum Graeciae etsi abbreviati, interpretationem, uti vocant, Isidorianam satis indigitant. Auctor ergo hujus abbreviationis vetustiorem codicem reperit, qui haec omnia concilia Graeciae ex eadem versione in unum corpus collecta complectebatur; et inter haec epistola S. Cyrilli ad Nestorium [Col. 0287D] Ephesini concilii nomine erat inscripta, uti in Hispanica et Isidoriana collectionibus postea recepta fuit.

XIII. Ex concilio Valentino sub die IV Idus Julias Gratiano et Equitio coss. an. 374 can. 4.

XIV. Ex concilio Regense sub die XIV kal. Decembris Theodosio Aug. XVII, Festo v. c. coss. an. 439, c. 6.

XV. Ex concilio Arausico VI idus Novembris an. 441, c. 27.

XVI. Ex concilio Vasense sub die id. Nov. Dioscoro consulibus, omisso altero consule, anni 442, c. 8.

XVII. Ex concilio Aurelianense, an. 511, c. 27.

XVIII. Ex concilio Arelatense, quod vocari solet secundum, c. 36.

XIX. Ex synodo Carthaginis Africae Honorio XII et Theodosio VIII coss., c. 103. Est illa collectio quae in aliis mss. Statutorum antiquorum nomine inscripta hoc tomo edetur inter documenta Juris canonici [Col. 0288A] veteris num. 3. Vide part. II c. 3 § 4, ubi de diversis eorumdem statutorum inscriptionibus disseruimus.

XX. Ex synodo Carthaginis sub die iduum Augustarum consulatu Cerani, lege Caesarii, nimirum an. 397, c. 71, quae capita 71 ex ms. Lucano edita sunt a P. Mansio tom. I Supplem. concil. pag. 255. Est Breviarium Hipponense eadem chronica notatione signatum et imprimendum capite 2 collectionis huic tomo inserendae. Canones quidem hujus Breviarii sunt multo pauciores. At sicut in laudata collectione duos Africanos canones addititios susceperunt; ita in hac breviatione multo plures ex Carthaginensi III aliisque Africanis synodis adjecti fuere.

XXI. Ex concilio Agathensi sub die id. Septembris XXII domini nostri Alarici regis Messala v. c. consule, id est an. 506. Proferuntur autem canones 46, qui duobus canonibus in unum coeuntibus, comprehendunt vulgatos ejusdem concilii canones 47, quot in antiquis quidem exemplaribus Gallicanis eidem Gallicanae [Col. 0288B] synodo tribuuntur. Desunt vero caeteri viginti canones in vulgatis ante clausulam inserti ex codicibus collectionum Hispanicae et Isidorianae, qui ex illorum vetustiorum Gallicanorum codicum fide addititii jure creduntur.

XXII. Ex concilio Arelatense an. 524, c. 2.

XXIII. Ex synodo Tarraconense an. 516, c. 11. Tam in praemissa tabula quam in corpore codicis omittuntur numeri XXIV et XXV.

XXVI. Ex concilio Gerundense an. 517, c. 9.

XXVII. Ex concilio Toletano Thiudi (sic Thiudi tum in tabula, tum in corpore). Est concilium Toletanum II anni 531, cum canonibus 3. Hoc quidem anno 531 Theudes rex Amalrico successit mense Decembri; synodus vero Toletana II habita fuit mense Maio; ac proinde alii codices recte signant Amalrici regis annum quintum.

XXVIII. Ex synodo Hilerdense an. 524 seu melius 546, ut ex mss. codicibus Hispanicis, qui non Theodorici, [Col. 0288C] sed Theudis regis annum 15 notant, eruditi probarunt. Vide Pagium ad an. 546 n. 10 et 11. Referuntur autem canones 15.

XXIX. Ex concilio Vallense. Est Valentinum Hispanicum anni 546, c. 5.

Sequitur haec notatiuncula. Ex lebro Agabrinse, lege ex libro Agabrense. [CCLX] In ms. Lucano mutile legitur: Ex libro gabrense, ubi littera A librario excidit.

XXX. Ex concilio Eliberitano c. 69.

XXXI. Ex synodo Toletano aera 438, an. 400, can. 23.

XXXII. Ex concilio Bracarense an. 563, c. 22.

XXXIII. Item synodo Bracarense an. 572, c. 10

XXXIV. Ex concilio Toletano. Est tertium Toletanum an. 589, cum canonibus 23.

XXXV. Ex concilio Caesaraugustano c. 7. Est Caesaraugustanum I, quod creditur celebratum an. 381.

XXXVI. Ex concilio Arvernense Franciae an. 549, c. 22. In vulgatis Conciliorum tom. V edit. Ven. [Col. 0288D] col. 1389 proferuntur tantum canones 16, ex Fuxensi codice, ex quo hanc synodum Arvernensis nomine inscriptam Sirmondus edidit. At cum hujus synodi praefatio ex Urgellensi ms. addita non Arvernensem, sed Aurelianensem urbem praeferat; canones autem iidem sint ac illi Aurelianensis V, est potius concilium Aurelianense V, quod quidem in iisdem vulgatis col. 1377 et in mss. Gallicanis, unde editum fuit, exhibet canones 34. Hinc Fuxensis codex non tam praefatione quam numero canonum deficit. Noster vero abbreviator codicem adhibuit in quo canonum numerus ita erat integer, ut in mss. exemplis amplioris collectionis Hispanicae, id est Urgellensi Petri de Marca et Lucensi, quod Perezius laudat. Arvernensis autem concilii nomen pro Aurelianensi in solis mss. Hispanis inventum, eum codicem ex quo haec abbreviatio deducta fuit, Hispanum fuisse confirmat.

[Col. 0289A] XXXVII. Ex concilio Caesaraugustano anni 592, c. 4.

XXXVIII. Ex synodo Taurinatium X kal. Octobris circa annum 401, c. 1.

XXXIX. Ex concilio Narbonense anni 589, c. 15.

XL. Ex synodo Teleptense an. 418, c. 6. In codice Lucano mutile leptense.

XLI. Ex concilio Barcinonense circa an. 540, c. 10.

XLII. Ex synodo Oscense an. 598, c. 1.

XLIII. Ex concilio Urbico sub Hilaro papa an. 465, c. 5.

Mox sub numero 44 ponitur titulus secundae partis. Item Capitolatio epistolarum decretalium, sententiae tantum; ac postea alia numerorum series inchoat.

I. Ex epistola B. Clementis ad Jacobum c. 4.

II. Ex praeceptione cujus supra, c. 5. Haec duo documenta S. Clementi afficta ex Rufini versione vulgata fuerant; ac proinde antiquis Latinis collectionibus inserta inveniuntur. Vide not. 1 in cap. 64 collectionis [Col. 0289B] hoc tomo subjiciendae col. 454, in qua primum documentum legitur; et confer etiam praefationem in documenta Juris canonici veteris num. 5 col. 631, in quibus alterum documentum profertur col. 674.

III. Ex epistola Siricii papae ad Eumerium episcopum c. 5.

IV. Ex epistola Innocentii papae ad Exuperium episcopum c. 5.

V. Ex epistola Innocentii ad universos episcopos in Tolos., id est Toletani concilii, c. 4.

VI. Item Innocentii ad Vectorium (id est Victricium) episcopum c. 7.

VII. Item Innocentii ad episcopos, supple Macedoniae. Est in edit. Concil. epist. 22, c. 1.

VIII. Item Innocentii ad Decentium c. 8.

IX. Item Innocentii ad Aurelium episcopum epist. 12 in vulgatis Conciliorum.

X. Ex epistola Zozimi papae ad Hesichium episcopum.

[Col. 0289C] XI. Ex epistola Bonifacii ad Elarum episcopum. Est epist. ad Hilarium Narbonensem.

XII. Ex epistola Coelestini papae ad Viennenses episcopos, in Conciliorum editione epist. 11.

XIII. Item Coelestini papae ad episcopos per Apuliam et Calabriam constitutos. Ibi epist. 3.

XIV. Ex epistola papae Leonis ad Anastasium episcopum Thessalonicensem, in nostra editione epist. 14.

[CCLXI] XV. Item ejusdem papae ad Africanos episcopos. Ibid. epist. 12.

XVI. Item ejusdem ad Rusticum Narbonensem. Ibid. epist. 167.

XVII. Item ejusdem papae ad Siculos episcopos. Ib. ep. 16.

XVIII. Item ejusdem papae ad Nicetam episcopum. Ibid. ep. 159.

XIX. Item ejusdem Leonis ad universos episcopos. [Col. 0289D] Est epist. 4 ad episcopos Campaniae, etc.

XX. Ejusdem Leonis ad Theodorum episcopum, ep. 08.

XXI. Ejusdem Leonis ad Leonem episcopum. Est epist. 166 ad Neonem Ravennatem.

XXII. Ejusdem Leonis per Campaniam Samnium episcopis. Est. epist. 168.

XXIII. Leo Dioscoro, epist. 9.

XXIV. Leo episcopus Turibio episcopo, epist. 15, quae in corpore codicis abbreviata legitur, at in praemissa tabula desideratur.

XXV. Epistola Gelasii papae per Lucaniam episcopis, c. 18.

XXVI. Ex epistola ejusdem papae ad Sicilienses.

XXVII. Ex epistola Felicis papae ad Sicilienses episcopos. Est epist. 7 Felicis III.

XXVIII. Ex epistola Vigilii papae ad Profuturum episcopum Bracarensem.

XXIX. Ex epistola Felicis papae ad Sicilienses episcopos. [Col. 0290A] Collatis iis quae sub hoc titulo asseruntur, ex numeris ac sententiis abbreviatis deteximus indicari librum de Ecclesiasticis dogmatibus editum in appendice tomi VIII Operum S. Augustini pag. 78. Hic liber est etiam in nonnullis mss. collectionibus canonum, nunc Augustini nomine inscriptus, nunc Gennadii, qui verus est ejusdem operis auctor; nunc vero sine ullo auctoris nomine. Forte noster abbreviator idcirco Felicem papam eidem praefixit, quia hoc opusculum in aliqua collectione reperit post epistolam Felicis ad episcopos Siculos.

XXX. Ex epistola Siricii papae ad Eumerium. Afferuntur octo sententiae hujus epistolae, quae diversae sunt ab iis quas ex eadem epistola abbreviator protulit num. 111.

XXXI. Ex epistola Leonis papae ad Balconium. Est epistola deperdita, ex qua tamen abbreviator nullam sententiam compendio exhibuit, tametsi ejus titulum tum in tabula, tum in corpore afferat. Vide dissert. de epistolis S. Leonis deperditis tom. I col. [Col. 0290B] 1444 n. 19.

XXXII. Ex epistola Geronimi ad Patroclum episcopum de gradibus clericorum. Exponuntur autem gradus septem. Haec epistola inscripta ad Rusticum legitur in appendice tomi XI Operum S. Hieronymi pag. 114 edit. Veron. Hanc S. Hieronymo affictam plures colligunt non solum ex styli discrimine, verum etiam ex aetate Rustici, qui post S. Hieronymi mortem episcopatum gessit. Putant autem eam scriptam multo post S. Isidorum Hispalensem, ex cujus libro VII de Originibus cap. 12 et seq. excerptam credunt. Difficultatem vero ex Rustico episcopo oppositam adimit noster codex, dum eam epistolam praefert scriptam non ad Rusticum, ut in vulgatis, sed ad Patroclum, qui Hieronymi aetate Arelatensi Ecclesiae praefuit. Quantum ad S. Isidorum, cum inter omnes constet ipsi solemne fuisse plura quae ad suum institutum conferrent, tacitis auctorum nominibus in Originum libros traducere; quidni credibile sit laudatos septem [Col. 0290C] clericorum gradus ex hac epistola descripsisse? Quod si stylus ab Hieronymiano alienus judicetur, id saltem ex nostrae abbreviationis auctore, qui codices S. Isidoro antiquiores, ut videbimus, adhibuit, colligere licet hanc epistolam S. Isidoro anteriorem esse, ex qua is eosdem gradus deduxerit.

In hac epistola desinit antiqua Abbreviatio. Additur porro eodem charactere, sed sine numero fragmentum ex decreto Gregorii junioris adversus illicita conjugia, quod pertinet ad synodum Romanam anni 721; ac tandem haec imperiti amanuensis notatio legitur: Deo gratias. Qui lege, ore pro me peccatore: sic habeat Deo adjuture.

Codex Lucanus caret memorato Gregorii junioris fragmento, quod idcirco in ms. Veronensi addititium confirmatur. At alia habet additamenta, ex. gr. epistolam Leonis III ad Alcuinum memoratis Hieronymi litteris praemissam, quae cum in Veronensi ms. caeteroquin integro desit, perperam intrusa et a primigenia ejusmodi collectione aliena cognoscitur.

[Col. 0290D] [CCLXII] 3. De vetustate codicum et collectionum ex quibus hanc abbreviationem auctor derivavit, nonnulla dicenda supersunt. Ea collectio ex qua ille num. 11 Graecarum synodorum canones digessit in cap. 91, canonibus Laodicenis et CP. carebat; quod remotae antiquitatis indicium est. In subsequentibus numeris refert concilia Graeciae, Africae, Galliarum et Hispaniae, quemadmodum etiam describuntur in collectione Hispanica. At ex aliis vetustioribus fontibus ebibisse evidentissimum est. Neque enim praefert duo concilia Hispalensia, neque Toletanum IV, quae in primaeva collectione Hispaniensi inveniuntur. E contra quaedam concilia exhibet quae in eadem primigenia collectione Hispana desiderantur, nimirum Arvernense, seu potius Aurelianense V, quod Hispanae collectioni postea additum fuit, et quatuor alias rarissimas synodos, Caesarangustanam II, Narbonensem, Oscensem, et Barcinonensem, quae ex [Col. 0291A] singulari codice S. Aemiliani editae sunt. Inter omnes autem synodos quas abbreviator profert, recentior est Oscensis anni 598, anterior aliquanto collectione Hispanica in qua proferuntur duae posteriores synodi Hispalensis II anni 629, et Toletana IV anni 633. Codicibus igitur non solum diversis ab Hispanica, verum etiam antiquioribus abbreviator usus est. Trium tantum meminit, Ex libro Bracarensi, ex libro Complutensi, et ex libro Agabrensi, quae urbes ad Hispaniam pertinent. Bracara archiepiscopalis adhuc sedes celebris est. Complutum erat olim urbs episcopalis in provincia Carthaginensi, quae Toletano metropolitae suberat. Agabra vero item episcopalis in provincia Baetica metropoli Hispalensi parebat, cujus mentionem videsis in concilio Hispalensi II cap. 1, 5, et 8, atque in Notitiis Hispanicis a Loaisa vulgatis tom. VI Concil. edit. Ven. col. 558 et seqq. Hi ergo codices Hispani collectiones videntur anteriores illa quae vocatur Hispanica. Nobis quidem hoc quoque tempore innotuit fragmentum pervetusti codicis [Col. 0291B] capituli Novariensis, qui antiquioris Hispanicae collectionis indicia praefert.

4. Neque vero solos Hispanienses, sed Gallicanos etiam codices abbreviator adhibuisse videtur. Id colligere licet ex synodis, quas allegat, Africanis. Tria tantum Africana concilia laudat. Primo num. 19 affert statuta antiqua Africanae synodo anni 418, attributa hoc titulo: Ex synodo Carthaginis Africae Honorio XII et Theodosio VIII consulibus. Haec autem statuta non sumpsit ex eo fonte ex quo illa dimanarunt in collectionem Hispanicam, tum quia in hac iisdem statutis praenotantur consules anni 398, tum etiam quia ordo statutorum in ipsa maxime discrepat. Ordinem autem nostri codicis cum eodem titulo Africanae synodi 418 invenimus in ms. Vat. Palat. 574, qui Gallicanam vetustissimam collectionem continet. Vide part. II cap. 10, § 2 num. 13. Secundo num. 20 producitur Breviarium Hipponense ex synodo Carthaginis sub die id. Augustarum consulatu [Col. 0291C] Cereni, legendum Caesarii, quod non in Hispanicis, sed in Gallicanis collectionibus suppetit. Tertio num. 40 compendio exhibetur concilium Teleptense, quod in solis Gallicanis collectionibus hactenus inventum est. Ad haec accedit Nicaenos canones num. 3 produci ex breviationibus Rufinianis: quod apud solos Gallicanos aliquando usitatum scimus. Confer part. II c. 10, § 2 num. 1. Neque omittendum est in epistolis Romanorum pontificum duo documenta referri num. 1 et 2 S. Clementi attributa, quae in Hispanica collectione desunt; cumque ambo reperiuntur in collectionibus Gallicanis, tum vero in his solis alterum inscribitur praeceptiones, aut praecepta S. Clementis, ut in nostro codice. Vide part. III c. 6, § 5 et notam 1 in documentum 5 hoc tomo col. 673. Auctor igitur hujus breviationis, qui Hispanicam collectionem non vidit, sive Hispanus fuerit, sive Gallicanus, tum Hispanos, tum Gallicanos codices Hispanica collectione anteriores adhibuit.



[CCLXIII] CAPUT V. De abbreviatione collectionis Hispanicae edita a cardinali de Aguirre.
[Col. 0291D]

1. Insignis est antiqua abbreviatio in locos communes distributa, eorum scilicet quae in auctiori collectione Hispanica continentur. Hoc pretiosum documentum in ms. Lucensi Hispanico invenit Joannes Baptista Perezius, Romamque misit ad Gregorium XIII una cum aliis documentis accurate descriptum in libro qui est inter codices Vaticanos num. 4887. Aliud hujus libri exemplum pervenit in manus cardinalis de Aguirre, qui idem monumentum exinde Romae an. 1693 evulgavit initio tomi III Conciliorum Hispaniae, hac inscriptione praefixa: Index sacrorum canonum et conciliorum quibus Ecclesia praesertim Hispanica regebatur ab ineunte sexto saeculo usque ad initium octavi, nunc primum editus e ms. antiquo excellentissimi [Col. 0292A] marchionis Mondexarensis, quod olim fuit cl. v. Joannis Perez canonici et bibliothecarii Ecclesiae Toletanae, ac postea episcopi Segobricensis. Novissime vero hoc idem opus egregie illustratum ex eodem Aguirrio mutuatus, an. 1739 Romae recusit Cajetanus Cennius cum titulo: Codex veterum canonum Ecclesiae Hispanae.

2. Perezius praeter codicem Lucensem duo alia mss. exemplaria commemorat, in quibus idem documentum describitur, Vigilanum et Ovetense. P. Coustantius duo alia recenset in bibliothecis duabus, Colbertina et Coisliniana. Hi autem omnes codices spectant ad auctiorem collectionem Hispanicam quam descripsimus part. III c. 4, § 3 n. 11. Haec nimirum breviatio non primaevae tantum collectionis Hispanicae documenta, sed illa quoque nonnunquam allegat quae inter additamenta ejusdem amplioris collectionis inserta inveniuntur; eaque omnia iis allegat numeris, qui non primaevae collectioni, sed ampliori respondent. Sic ex. gr. concilium Eliberitanum, quod in [Col. 0292B] primaeva collectione exstat capite 30, in hac breviatione allegatur capite 38, quod ampliori collectioni congruit, in qua octo aliae synodi anterius insertae capitum numeros auxerant. Similiter synodus Bracarensis I, quae in prima collectione notatur capite 40, in libro II ejusdem breviationis tit. 20 citatur a capite 61. Laudantur etiam cum numeris amplioris collectionis synodi, quae in primaeva collectione desunt; et in his non solum Toletanae V, VI, VII, VIII, IX, X, et XII, quae in prioribus additionibus accesserant, sed etiam lib. V tit. 13 laudatur Toletana XVI a capite 59, quae posterioribus accessionibus addita fuit. Cum synodus Tolentana XVI allegetur a capite 59 collectionis Hispanicae; Bracarensis vero I a capite 61, palam fit inter utramque capite 60 in eadem collectione fuisse descriptam synodum Toletanam XVII, licet in ea breviatione nuspiam laudetur, uti alia non pauca auctor similiter praeterivit. Adde quod lib. IX tit. 9 citatur homilia Toletani concilii III a Leandro [Col. 0292C] edita in laudem Ecclesiae ob conversionem Gothicae gentis, quae uberioribus additamentis accessit.

3. Id ut evidentius pateat, simulque ut perspiciatur series et ordo documentorum ejus amplioris collectionis, quae cum hujus numeris in breviatione allegantur, integram tabulam hoc loco describimus. In hac autem quae capita cursivo, uti vocant, charactere exhibentur, illa sunt quae in abbreviatione eodem numero laudantur; quae vero efferuntur charactere rotundo, illa sunt quae etsi in breviatione nunquam citentur, ei tamen numero seu capiti cui affiguntur, in ipsa collectione respondent. Solam porro tabulam primae partis producimus, quippe quod secunda pars nullis documentis aucta, eadem est in ampliori ac in primigenia collectione.


CAPITULA CONCILIORUM GRAECIAE.

I. Concilium Nicaenum. II. Ancyritanum. III. Neocaesariense. IV. Gangrense. V. Sardicense. VI. Antiochenum. VII. Laodicenum. VIII. Constantinopolitanum [Col. 0292D] I. IX. Constantinopolitanum II. X. Ephesinum. XI. Chalcedonense. XII. Epistola formata Attici CP.


[CCLXIV] CONCILIA AFRICAE.

XIII. Carthaginense I. XIV. Carthaginense II. XV. Carthaginense III. XVI. Carthaginense IV. XVII. Carthaginense V. XVIII. Carthaginense VI. XIX. Carthaginense VII. XX. Africanum Milevitanum. In breviatione aliquando vocatur Carthaginense VIII.


CONCILIA GALLIAE.

XXI. Arelatense I. XXII. Arelatense II. XXIII. Arelatense III. XXIV. Valentinum. XXV. Tauritanum, id est Taurinense. XXVI. Regiense. XXVII. Arausicanum. XXVIII. Vasense I. XXIX. Vasense II. XXX. Agathense. XXXI. Aurelianense I. XXXII. Aurelianense II. XXXIII. Epaunense. XXXIV. Carpentoratense. XXXV. Arvernense. XXXVI. Arvernensis concilii epistola. XXXVII. Arvernense aliud.


[Col. 0293A] CONCILIA HISPANIAE.

XXXVIII. Eliberitanum. XXXIX. Tarraconense. XL. Gerundense. XLI. Caesaraugustanum. XLII. Herdense. XLIII. Valetanum, id est Valentinum. XLIV. Toletanum I. XLV. Toletanum II. XLVI. Toletanum III. XLVII. Toletanum IV. XLVIII. Toletanum V. XLIX. Toletanum VI. L. Toletanum VII. LI. Toletanum VIII. LII. Toletanum IX. LIII. Toletanum X. LIV. Toletanum XI. LV. Toletanum XII. LVI. Toletanum XIII. LVII. Toletanum XIV. LVIII. Toletanum XV. LIX. Toletanum XVI. LX. Toletanum XVII. LXI. Bracarense I. LXII. Bracarense II. LXIII. Bracarense III, seu excerpta Martini Bracarensis. LXIV. Bracarense aliud anni 675. LXV. Hispalense I. LXVI. Hispalense II. LXVII. Emeritense. LXVIII. Sententiae quae in veteribus exemplaribus non habentur, sed a quibusdam insertae sunt.

4. Opus seu breviatio de qua loquimur, per locos communes ac materias digesta, dispertitur in libros [Col. 0293B] decem, quorum singuli plures in titulos dividuntur. Cum vero ea jam vulgata sit, librorum inscriptionem cum titulorum numeris hic exhibere sufficiet. Epigraphes totius voluminis Lucensis, quod non tam hanc abbreviationem quam Hispanicam collectionem auctiorem complectitur, est ejusmodi. In nomine Domini nostri Jesu Christi. Incipit liber canonum sanctorum Patrum generaliter: quae epigraphes totum volumen videtur respicere, non vero solam breviationem, quae Perezio teste in singulis paginis praenotatur: Excerpta canonum.

Liber I. De institutionibus clericorum. Dividitur in titulos 60.

Lib. II. De institutionibus monasteriorum et monachorum atque ordinibus poenitentium. In tit. 23.

Lib. III. De institutionibus judiciorum et gubernaculis rerum. In tit. 44.

Lib. IV. De institutionibus officiorum et ordine baptizandi. In tit. 40.

[Col. 0293C] Lib. V. De diversitate nuptiarum et scelere flagitiorum. In tit. 18.

Lib. VI. De generalibus regulis clericorum, caeterorumque Christianorum, et regimine principali. In tit. 6.

Lib. VII. De honestate et negotiis principum. In tit. 11.

Lib. VIII. De Deo et de iis quae sunt credenda de illo. In tit. 9.

Lib. IX. De abdicatione haereticorum. In tit. 9.

Lib. X. De idololatria et cultoribus ejus, ac de scripturis pacis, et muneribus missis. In tit. 7.

5. Cajetanus Cennius cum hoc opus S. Isidoro Hispalensi adjudicandum putet, addititios esse censet titulos quibus additamenta collectionis Hispanicae eodem S. Isidoro posteriora allegantur. Id autem plane incredibile nobis videtur. Non enim pauci tantum tituli in hoc vel illo libro descripti, sed integer fere liber septimus addititius dici deberet, quippe qui fere totus Toletanas synodos S. Isidoro posteriores laudat. Praeterea si haec primaeva abbreviatio [Col. 0293D] a [CCLXV] S. Isidoro lucubrata ad primigeniam collectionem Hispanicam multo breviorem pertineret, et non potius ad ampliorem; cur in solis mss. exemplis amplioris collectionis inventa fuisset, nuspiam vero brevior in tot aliis codicibus, qui eamdem collectionem pluribus additamentis expertem repraesentant? Quid quod numeri capitulorum, qui in hac breviatione non cum primaevae, sed cum auctioris collectionis numeris plane concinunt, satis demonstrant breviationis auctorem eos non ex primigenia, sed ex ampliori collectione sumpsisse? Alias dicendum esset posteriorem auctorem, cui additamenta quaedam attribuenda credantur, horum additamentorum gratia, quae pauciora sunt, caeteros omnes primaevae abbreviationis numeros immutasse, et ad amplioris collectionis seriem exegisse: quod sine evidenti argumento ne suspicari quidem licet. Adde tandem versus ab ipsius abbreviationis auctore concinnatos, [Col. 0294A] quos a cardinali de Aguirre omissos ex Perezio subjiciemus. Hi autem tam inficeti, insulsi, barbari, et a metri poetici legibus alieni sunt, ut S. Isidoro Hispalensi tribui non possint, et eos quidem licet per sese negligendos, eo consilio subjiciemus ut S. Isidoro quam indigni sint quisque perspiciat. Laudatus cardinalis eos idcirco neglexit, quia ipsos ab auctore breviationis alienos, et cujuspiam poetastri commentum perperam insertum credidit. At gratis ita opinatus est, ipsosque versus ad breviationem referri ita est evidens, ut prooemii cujusdam loco sint, et in quoddam compendium videantur redigere quidquid in ipsis libris continetur. Eumdem quidem et versuum et compendii auctorem produnt inter caetera illa sub finem primi generalis prooemii:

Sicque novum corpus primaevis artubus implens
Ingeniis brevia formem compendia tardis
Hinc Antonius Augustinus, qui hos versus ab auctore [Col. 0294B] breviationis lucubratos non dubitavit, in Judicio de quibusdam veteribus canonum ecclesiasticorum collectoribus cap. 17, jure scripsit: Indices vidi qui eidem Isidoro (episcopo Hispalensi) ascriberent; sed vehementer falluntur: nam ipse se scriptor prodit his carminibus ineptis usus, quae detegunt eum adolescentem fuisse tum primum manum ferulae subtrahentem.

6. Joannes Baptista Perezius in praefatione tomi primi, quam dedimus part. III c. 4. § 6, Juliano archiepiscopo Toletano hanc breviationem tribuendam conjecit, qui illis temporibus, inquit, floruit, et a Felice ejus successore versibus lusisse traditur: ut vel ex eo suspicari liceat ab eodem conscripta ea carmina, quae aliquibus libris hujus operis praeponuntur. Nam quod illa inania et boatu tantum contenta sint, id vitium rudi illi aetati condonandum merito videtur. Verum ille Toletana concilia usque ad duodecimum in breviatione passim laudata cogitavit, nec animadvertit semel citari etiam Toletanum XVI, et ex numerorum serie cognosci, in collectione qua usus est [Col. 0294C] abbreviator, fuisse quoque descriptum Toletanum XVII, ut superius observavimus. Etsi vero Julianus praefuit quatuor synodis Toletanis a duodecima usque ad decimam quintam; duae tamen sequentes, XVI et XVII, post ejus mortem celebratae fuerunt: ac propterea breviationis et carminum auctor constitui debet post annum 694, quo decima septima synodus Toletana habita fuit, nimirum sub finem saeculi septimi, vel initio octavi. Forte ille, quicunque fuit, qui collectioni Hispanicae plura documenta reformatis capitulorum numeris addidit, ipsius quoque abbreviationis auctor fuit: unde haec abbreviatio auctoribus collectionis ejusdem codicibus praefixa legitur.

7. En tandem carmina, quae prioribus quinque tantummodo libris praenotata et a Perezio descripta invenimus in ms. Vat. 4887. Ante primum librum, immo ante ipsam primi libri epigraphen quasi prooemium totius abbreviationis hi versus leguntur cum [Col. 0294D] titulo:


INCIPIT VERSIFICATIO. INTERROGATIO


   Celsa terribilis codex qui sede
   Locaris, quia tu es vitalis ordo,
   Quod inest tibi nomen?
   Celer ter dicas sanctorum regna voce
   [CCLXVI] Qui sunt hi, quibus hoc titulo censere
   Totius orbis jus, imperia juveris.
Tu quem tot valida procerum sententia format,
Quid statuere vales, tibi quaeve potentia substat?
O tenuem tenero nutantem corde clientem!
Me celebrem fama totum correxit in orbem.
Et te cur latebra fovet hic miserante vetusta?
Ad me, si vis me nosse, convertere totus,
Arcanisque tuis promptus me illabere totum.
Ausculta jam quid possunt mea promere signa,
Et si posse subest tibi sic agnosce secreta:
[Col. 0295A] Felix quae veritas teneatur, nuntio terris.
Terrigenus felix mitto dans loquere terras,
Stans in sublime erectorum deprimo colla,
Ardua dum culpis jubeo disponere jura.
Excelsa sistens elevatus praeferor arce,
Dum subjecta premo valide tota ordine sacro.
Me decet eximie narrantem concio verax,
Dum bene cuncta simul mox in erebo ante tacescunt,
Cuncta tremunt, pono dum cunctis jussa tremoris.
Me valida metuunt, mihi magna parere jubentur.
Schisma perit, error resilit, fallacia non est,
Obscenus fugit, impurus ruit, impius extra est,
Gula cadit, ebrius nec erit, et pompa recedit.
Daemonibus jubeo, rerum auctor non erit alter:
Non curvare caput saxis, non ponere thura,
Nec creatura dabit operi Creatoris honores.
Ordine compono cuncta, seco ordine cuncta,
Ordinibus ponens facio tota ordine pulchra.
Dico fidem sacram, tribuo mysteria sacra.
Altare, templum, vestis, vas, sedis, honorque,
[Col. 0295B] Chrisma, caro, sanguisque sacer, baptista, sacrorum
Janitor, acolytus, lector, psaltesque canorus,
Exorcista potens actu, minorque levitis,
Voce levita valens, praesul et presbyter: alma
Virgo, jugum nuptae, caelebs, verboque reclinis:
Quaeque fidem nomenque Dei censetur habere,
Ordinibus discreta meis celeberrima constat:
Et . . . . . . . . . . . . . et formam de limite servant.
Cumque suis plena possint subsistere causis,
Sunt tamen ordinata meis haec omnia jussis.
Me, rogo, me sine ipse modo narrare quod opto,
Si fas attribuis, mihi dentur jura loquendi.
Dicito quaeque vales, et firma pectore vota.
Postquam te nosse valui, et cognoscere quivi,
Ac sublime tuum posse mihi nosse dedisti,
Appeto plane satis tua mecum volvere jussa,
Et si scire Deus dederit, scrutare profunda,
Sicque per orbem verborum vitae semina sparsum
Sinibus aggregare meis, ut acumine mentis
[Col. 0295C] Te aggressus stringam distentum corpore multo.
Dispersaque trahens nec jam commenta sub uno,
Quo dum judicium quaeret sententia discors,
Quidquid velle libet, totum concordia praestet.
Sicque novum corpus primaevis artubus implens,
Ingeniis brevia formem compendia tardis.
Magna libet, perge celer, otia nulla retardent.
Esto Deus mecum, per me haec dispersa reducens,
Ut facias in me digna compendia multis.

[CCLXVII] Post epigraphen, seu titulum libri secundi hi versus describuntur.


Postquam sanctifico missos de cespite flores
Magnopere sacros distinximus ordine campos;
Quo nunc ire jubes, aut quo me tramite mittis?
Est bene quod praefixa tenent loca sacra ministri.
At nunc virgineam solers dispone cohortem,
Astringe viduam, poenitens det corde dolorem,
Ne lasciviens suis redeat in montibus illa
Quae adhuc deliciis pollens est mortua vivens.
[Col. 0295D] Nisu toto, si Dominus vult, ibimus illuc
Quo nos magna jubet oris sententia vestri.

Sequitur tabula titulorum libri ejusdem, postea hi versus adduntur.


Compixi turmam celebratus lumine fulvam,
   Quaeve sibi debent ordine cuncta dedi.
Sistit praeclare solidatus virginis ordo,
   Atque decus ejus permanet inde sacrum.
Rexpexi dignis poenitentem fletibus omnem,
   Curvavit viduam legibus ipse sacris.
Est ne placens itinere viatoris cruce subactum
   Condigno quae sunt pondere dicta manent.
Haec ad fines te mittat intentio constans,
   Et posteris coeptum fingeris hospes opus.

Post titulum tertii libri hi versus leguntur.


Jussis postquam nostra tuis se lingua subegit,
Ac dicto citius famulatum mente paravit,
[Col. 0296A] In qua cursivagum mittamus parte viantem,
Aut commotum librabimus orbe regressum?
Enixo series usque nunc proruit orsu.
Ex hoc incipe juridicos disponere motus.
Os, guttur, linguam, labium accusantis obunca.
Falsum non toleres indemnem vivere testem.
Judicium judex addiscat promere justum,
Nec nimium juris vertat in parte favoris.
Quisquis enim torquet leges, torquetur ad ignes,
Et parva magnus pensabit facta reatus.

Sequitur tabula titulorum libri tertii, ac postea hi versus subjiciuntur.


Complevi praecepta sacris implexa loquetis,
   Asportans quidquid praecipis ipse tibi.
Putasne recto labuntur crura viatu,
   Aut non alterno fallimur inde pede?
Directe jugulus mentem consilit iniquam,
   Justitiae telo callida cuncta secans.
Pulchre est infausto punitus crimine mendax,
   [Col. 0296B] Ne falso staret quod veritate perit.
Veridico cuncta congressa est orbita gressu:
   Perge vigens, error nullus in antra latet.

Post titulum libri quarti.


Ecce jugi motu placendi numera portans
Totum quod statuis implevi mente reclini.
Amodo quae nostris sternetur semita plantis?
Aut committemus alacres per plana recursus?
Hactenus excerpto verborum lingua cucurrit
Ordine, nunc compone choros reboantibus hymnis.
Doce delicti sordes baptismate tolli.
Distingue templis altaria, carmina, thura.
Complere tua concurram cito jussa citatus.
Imperiaque animis sacra portabo superbis.

Sequitur tabula titulorum ejusdem quarti libri, post quam hic unicus versus legitur, caeteri desunt.


Altaris aram, ritus, et cantica templi.

[CCLXVIII] Post titulum quinti libri.


[Col. 0296C] Quidquid promulgasse tui fuit inclite jussi
Cortatim tibi totum manus operosa remisit.
Et jam baptisma, choros, cantusque libravi.
Post haec pande viam, qua noverit isse viator.
Ex hinc dispone generosi seminis ortum.
Nupta virum teneat, vir nuptam linquere cesset.
Nascatur proles communi velle peracto.
Stent nuptus opera communi velle negato.
Nobilis hoc utraque regat sic vita parentes,
Ut teneat ambos post mortem vita perennis.

Sequitur titulorum tabula, nec alii versus vel hic, vel in aliis libris inventi fuerunt.



CAPUT VI. De vetustioribus collectionibus canonum poenitentialium a Theodoro, Beda et Egberto lucubratis. Vulgatus liber de Remediis peccatorum Bedae ascriptus, Egberto asseritur. Egberti opus de sacerdotali Jure, ejusque fragmenta. Excerptiones canonum ex hoc opere Hucario Levitae vindicandae. Poenitentiale in quatuor libros distinctum ab Egberto abjudicatur. De collectione canonum libro quarto comprehensa, ex qua Reginonem profecisse detegitur.
[Col. 0296D]

1. Cum canonum usus frequentior esset in regendis poenitentibus, canonum et pontificum decreta ac dicta Patrum quae in eum finem conferrent, in unum colligi coeperunt. Hinc libri poenitentiales ex canonum, pontificum, ac Patrum sententiis compacti: quorum quidam ita distincte eorum sanctiones in unum collectas referunt, ut inter collectiones canonum jure censeri queant. Vetustiores et celebriores libri poenitentiales praeter Romanum, quem Halitgarius e Romanis scriniis dedit, sunt illi Theodori episcopi Cantuariensis, Bedae presbyteri, et Egberti episcopi Eboracensis, quorum potissimum meminit Gregorius III seu quicunque sit auctor Excerpti ex [Col. 0297A] Patrum dictis canonumque sententiis de diversis criminibus et remediis eorum. Theodori Cantuariensis anno 690 defuncti Poenitentiale, editum Parisiis a Jacobo Petit ex duobus mss. Thuaneis, integrum non est: ac propterea idem Petit non pauca ejus Poenitentialis fragmenta, quae ex aliis auctoribus sedulo collegit, adjicere coactus fuit. Cum vero multa alio ordine, et aliis quandoque verbis repetita inveniantur in Capitulis Theodori ex ms. Corbeiensi editis a Luca Acherio, vehemens suspicio est, tum in hoc codice, tum in duobus illis Thuaneis aliisque ejusdem generis manuscriptis non contineri ipsum Poenitentiale Theodori, aut ejus fragmentum; sed a diversis studiosis viris in iis codicibus collecta fuisse hinc et hinc Theodori Capitula, quae in posterioribus poenitentialibus ex Theodoro allegata fuere. Enimvero in capitulis quae ex Thuaneis mss. et ex Corbeiensi vulgata fuere, allegatur ipse Theodorus: quod germano ipsius exemplo convenire nequit. Sic enim cap. 12, apud Petit pag. 11, e mss. Thuaneis: Ergo unam licentiam [Col. 0297B] dedit Theodorus; et c. 21, apud Acherium pag. 487, e ms. Corbeiensi: Poenitentes secundum canones non debent communicare ante consummationem poenitentiae. Theodorus dicit: Nos autem pro misericordia, etc. Henricus Spelmannus tom. I Conciliorum Britanniae tradit se in celebri bibliotheca S. Benedicti Cantabrigensi reperisse prolixiorem librum poenitentialem Theodori, ex quo titulos capitum tantummodo edidit. Sunt autem tituli 78, quos Jacobus Petit recusit tom. I, pag. 85. Cum vero ipsum opus nobis praesto non sit, num hoc quoque Poenitentiale Theodorum habeat auctorem, definire non licet. Certe ultimus titulus his verbis expressus, Augustinus Aurelianensis episcopus dixit, qui eodem modo repetitur in excerptionibus Egberto tributis, Theodoro ascribi non posse videtur. Textus enim, qui in iisdem excerptionibus Augustino Aureliensi asseritur, ex tribus partibus constat, [CCLXIX] quarum prior Coelestini papae, altera Leonis I, tertia Aurelii Augustini Hipponensis [Col. 0297C] verba refert.

2. Bedae Poenitentiale a multis laudatur. Is Theodori Poenitentiale auxisse creditur. Hoc saltem Poenitentiale in suum fere transtulit; unde Regino lib. I, c. 297, textum recitat ex Theodori archiepiscopi vel Bedae presbyteri Poenitentiali; lib. II, c. 246, alium textum refert ex Poenitentiali Theodori episcopi, et Bedae presbyteri: quia iidem Theodori textus in Poenitentiali Bedae recepti fuerunt. Hoc ipsum Poenitentiale Bedae non multo post alienis additamentis auctum testatur Egbertus, quem videbimus auctorem esse ejus testimonii quod a Burchardo profertur capite octavo libri XIX. In Poenitentiali Bedae, inquit, plura inveniuntur utilia, plura autem inveniuntur ab aliis inserta, quae nec canonibus, nec aliis poenitentialibus conveniunt. Hoc autem Poenitentiale Bedae ad nos neque purum, neque auctum pervenit. Ipsi quidem tribuitur liber de Remediis peccatorum, qui etiam Poenitentiale appellari solet. Sed hujus auctorem Egbertum [Col. 0297D] Eboracensem credimus. Bedae sane non posse ascribi palam fit ex c. 1 ejusdem operis, in quo ter Beda laudatur. Integrum hoc caput profert Burchardus lib. XIX, c. 8, ubi haec inter alia leguntur de Poenitentiali libro, qui et secundum canonum auctoritatem, et juxta sententias trium Poenitentialium Theodori episcopi, et Romanorum pontificum, et Bedae ordinetur. Sed in Poenitentiali Bedae, etc., ut supra. Et paulo post; Haec omnia de canonibus, et de sanctorum Patrum sententiis, et de Hieronymo, de Augustino, Gregorio, Theodoro, Beda, et ex Poenitentiali Romano vera collegimus. Qui hunc librum de Remediis peccatorum affixerunt Bedae, verba Bedae nomen praeferentia ex hoc textu expunxisse videntur, ne forte hinc suspectus esset idem libellus, in quo Beda Bedam allegaret. Sed omnis suspicio evanescet, si a Beda idem liber abjudicetur, et suo auctori asseratur. Verum autem auctorem satis prodit inscriptio quae in ipsis mss. et vulgatis codicibus capitulo primo [Col. 0298A] praefigitur: Excerptum de canonibus catholicorum Patrum, vel Poenitentiae [forte Poenitentialium] ad remedium animarum, domni Agberti archiepiscopi. Egbertum Eboracensem intellige. Idem confirmat Rhabanus Maurus archiepiscopus Moguntinus, qui paulo post Egbertum floruit. In epistola enim ad Heribaldum c. 18, de perjurio agens, haec habet: Item Ecbertus Anglorum episcopus diffinit ita dicens: Qui juramentum in Ecclesia fecerit, aut in Evangelio, sive in reliquiis sanctorum, septem annos poeniteat, etc., ut in cap. 9 libri de Remediis peccatorum. Hic igitur vetustus scriptor Ecbertum, seu Egbertum ejus libri auctorem maxime comprobat. Quod si alii Rhabano posteriores collectores canonum, ut Regino, Burchardus, etc., aliquot hujus libelli testimonia nunc Poenitentiali Romano, nunc Theodoro, nunc Bedae adjudicant, id ea de causa contigit, quia sicut posteriores poenitentialium auctores ex antiquioribus pleraque derivarunt, ita etiam Egbertus (uti in textu, quem sincerum, nec mutilatum ex Burchardo recitavimus, [Col. 0298B] innuitur) ex tribus Poenitentialibus Theodori, Romano et Bedae plura decerpsit. Id tandem multo magis confirmat codex Vat. Palat. 485, qui idem opus Egberto inscriptum et addititiis expertem praefert. Discrepat enim non modicum a vulgato libro de Remediis peccatorum tum in ordine, tum in substantia ac numero capitum, cum alia vulgatis breviora sint, alia vero omnino desint, ut vel ex sequenti capitum indice palam fiet.


INCIPIUNT CAPITULA DE CANONIBUS PATRUM.

I. De praefatione. II. De capitalibus culpis. III. De cupiditate caeterisque flagitiis. IV. De clericorum poenitentia. V. De juramento. VI. De machina mulierum. VII. De auguriis et divinationibus. VIII. De minutis peccatis. IX. De furto. X. De ebrietate. XI. De Eucharistia. XII. De diversis causis. XIII. Qui non potest implere quod in Poenitentiale scriptum est.

Dein hic titulus legitur cum auctoris nomine: Incipit [Col. 0298C] liber Poenitentialis sumptus de canonibus Patrum catholicorum ad remedium animarum, domni Egberti archiepiscopi. Praefatio vulgata, cui in aliis mss. et editis Bedae nomen praefixum, vulgatae opinioni causam dedit, et capita 2, 3, 4, et 15, quae vel [CCLXX] ex ipsa contextus lectione intrusa deteguntur in eodem codice desunt; praefationisque locum obtinet caput primum vulgatum incipiens: Institutio illa sancta, quod non mutilatum legitur apud Burchardum lib. XIX, cap. 8. Quantum ad variantes, quae in singulis capitulis occurrunt, hoc unum monemus octavum caput codicis maxime discrepare a sexto vulgato, cui titulus est de Minoribus Peccatis. Hic autem libellus Egberti de Remediis peccatorum pars est amplioris operis, de quo paulo post redibit sermo.

3. Tomo IV Anecdotorum P. P. Martene et Durandi, col. 31, collectio antiqua canonum poenitentialium exhibetur, quam P. Dominicus Mansius tomo I Supplementi Conciliorum Bedae tribuendam existimat. [Col. 0298D] Non assentimur. Plura enim decreta ibidem desunt quae Bedae Poenitentiali erant inserta. Vide inter caetera, quae ex Beda allegat Burchardus lib. XIX, c. 29, 84, 102 et 146. Haec autem canonum brevis collectio tempore Gregorii II lucubrata fuit, uti probat titulus col. 37: Item ex decreto papae Gregorii minoris, qui NUNC Romanam gerit matrem Ecclesiam. In Galliis potius quam in Anglia compactam conjiciemus in Observationibus ad dissert. 16 Quesnelli, § 1, n. 4. Unius Nicaeni canonis sensum profert, non verba, quae idcirco cum nulla interpretatione concordant. Alii pauci canones synodorum Graecarum vel ex Isidoriana, vel ex Dionysiana versione recitantur. Nulli canones Hispani, sed soli Gallicani et Hibernenses, statuta Ecclesiae antiqua, et unus canon ex concilio Hipponeregio de poenitentibus, qui est canon 30 Breviarii Hipponensis, et insertus legitur concilio Carthaginensi anni 397, apud Dionysium c. 43. Ex Romanis pontificibus laudantur Innocentius, Coelestinus, [Col. 0299A] Leo, Gregorius Magnus, et Gregorius Minor; ex Patribus Basilius, Augustinus, Cassianus, atque Isidorus; ac inter poenitentialia illud unius Theodori expresso ipsius nomine allegatur.

4. Egberti Eboracensis nomine duo opera memorantur ab Henrico Spelmanno tom. I Conciliorum Britanniae, ac ex iis nonnulla edidit quae a P. Labbeo suscepta et tomo VIII Venetae editionis Conciliorum inserta leguntur. Primum opus inscribitur: Excerptiones Ecberti Eboracensis archiepiscopi e dictis et canonibus sanctorum Patrum concinnatae et ad ecclesiasticae politiae institutionem conducentes. Hae vero excerptiones, licet ex ampliori opere ipsius Egberti sumptae sint, non tamen Egbertum, sed Hucarium habent auctorem. Id satis explorate nos docuit Anglicanus scriptor, Jacobus Waraeus, in mss. Britanniae versatissimus, qui in annotationibus ad synodum S. Patricii agens de canone 25 ejusdem synodi, scribit: Canon 25 de thoro fratris defuncti habetur etiam in excerptis mss. e Jure Sacerdotali Ecberti archiepiscopi [Col. 0299B] Eboracensis per Hucarium levitam sub titulo, etc. Canon autem quem ibidem Waraeus laudat, in excerptionibus a Spelmanno vulgatis legitur num. 128. Item synodus de thoro fratris defuncti, qui est canon 25 synodi secundae S. Patricii tom. IV Concil., col. 760. Cum porro Waraeus has excerptiones non ex editione Spelmanni, sed ex mss. alleget, vidit ergo manuscripta Britannica quae Hucarium harum excerptionum auctorem praeferebant. Hinc etiam Baleus has, ut credimus, excerptiones indicat, cum Ecberti constitutiones ab Hucario levita redactas asserit in compendium. Spelmannus vero fortassis deceptus fuit marginali notatione codicis Cottoniani. In catalogo enim manuscriptorum Britanniae, tom. II, pag. 47, de codice Cottoniano Nero A 1 haec leguntur: In margine: Excerptiones D. Egberthi archiepiscopi Eboraci civitatis de Sacerdotali Jure. Verum hic quoque verum Egberti opus cum exceptionibus Hucarii perperam confusum. Utrumque cum Waraeo distinguendum. [Col. 0299C] Opus Egberti inscriptum erat: de Sacerdotali Jure. Ex hoc autem Hucarius levita quaedam excerpsit, quae in vulgatis excerptionibus continentur.

5. Egberti prolixum opus de Sacerdotali Jure integrum nondum in lucem prodiit. Quaedam tantum ejus particulae editae sunt. Librum de Remediis peccatorum, quem Egberto antea vindicavimus, uti in ms. Vat. Palatino continetur, ejusdem operis particulam credimus. Alia quoque ejusdem operis pars videri potest Poenitentiale Egberti, quod e Romano ms. Sanctae Crucis in Hierusalem vulgavit Joannes Morinus in appendice librorum de Poenitentia, cui titulus: Excerptum de canonibus catholicorum Patrum, vel Poenitentiae [CCLXXI] ad remedium animarum, domini Egberti archiepiscopi Eboracae civitatis. Verum hic titulus non congruit corpori ipsius opusculi, in quo nihil ex canonibus profertur, sed describuntur rituales preces et ordo in reconciliatione poenitentium. Cum vero hisce precibus et ordini praemissa sint duo capita [Col. 0299D] sumpta ex cap. 1 et 5 vulgati libri de Remediis peccatorum, quae in cod. Vat. Palatino sunt cap. 1 et 2 libri ejusdem eo titulo inscripti: idem titulus non ad corpus opusculi a Morino editi, sed ad librum pertinet de Remediis peccatorum, ex quo illa duo capitula statim post titulum descripta fuerunt. Sola ergo duo ista capitula ad Egberti opus pertinent. Excerptiones porro ab Hucario digestae ad opus de Sacerdotali Jure certius spectant: unde in Oxoniensi codice inseruntur cum hac epigraphe: Haec sunt JURA SACERDOTUM, quae tenere debent, ut in margine Conciliorum notatur. Deficiente integro Egberti opere, de excerptis ex eo capitulis dicendum superest. Excerptiones tantum 21 in codice Oxoniensi a Spelmanno inventae; caeteras autem usque ad 145 adjecit ex alio codice, qui tamen luxatus et mutilus erat. David autem Wilkius tom. I Conciliorum Magnae Britanniae novissimae editionis Londinensis an 1737, ex codice Cottoniano, quem Spelmannus memorat, non tamen adhibuit, easdem [Col. 0300A] excerptiones supplevit ad numerum usque 163. Nihil (si unum aut alterum excipias) in his excerptionibus invenitur posterius Gregorio Juniori: quod Egberti aetati apprime convenit, quippe qui ad Eboracensem sedem evectus circa annum 734, eamdem tenuit annis triginta et amplius. Unum, quod difficultatem movere potest, est canon septimus, in quo oratio praecipitur pro vita et imperio domini imperatoris, et filiorum ac filiarum salute. In synodo Cuthberti archiepiscopi Cantuarensis Egberto coaevi, c. 30, perscripta legitur oratio pro regibus ac ducibus, totiusque populi Christiani incolumitate. Imperator et filii ac filiae imperatoris huic Egberti aevo non conveniunt, praesertim in Britannia, quae propriis regibus parebat. Alterum, quod majorem difficultatem facessit, est canon 131, ad verbum exscriptus ex cap. 38 libri secundi Vitae S. Gregorii, cujus auctor Joannes diaconus Egberto posterior fuit. Hinc nonnulla canonibus ex Egberto excerptis aliunde inserta noscuntur. Adde nonnullos errores, qui sane [Col. 0300B] eidem Egberto tribui non posse videntur. In praefatione excerptionibus praemissa errore aliquo tria testimonia in unum coeunt, unum ex Coelestino, alterum ex Leone, tertium ex Aurelio Augustino, eaque Augustino Aureliensi ascribuntur. Haec autem tria optime distinguuntur in opere quod Egberto perperam assertum mox ostendemus. Distinguuntur, inquam, lib. IV, c. 232, 233 et 234, et suo cujusque auctori asseruntur. Alia nonnulla tum in canonum titulis, tum in ipsis canonibus confusa et vitiata occurrunt. Num. 39 canonis Africanensis nomine affertur quoddam decretum quod inter capitula Poenitentialis Theodori recitatur apud Acherium cap. 21, insertis vocibus: Theodorus dicit. Num. 68 allegatur uti Agathensis canon, qui inter Agathenses non legitur. Ita quidem laudatur etiam a Reginone lib. II, c. 271, et a Burchardo lib. XI, c. 64. Melius vero in collectione de qua mox dicturi sumus, lib. IV, c. 127, vindicatur S. Ferreolo. Cum vero in hac collectione numero [Col. 0300C] praecedenti 126 afferatur canon ex concilio Agathensi, si quidpiam simile fuit etiam in Egberti opere ex quo excerptiones sumptae sunt, facile potuit evenire ut excerptoris allucinatione praecedentis canonis titulus ad sequentem transferretur: quemadmodum Ivoni accidit, qui in epist. 80 ad Gullielmum Fiscanensem ex Burchardi libro III, c. 11, simili errore canonem epistolae Hygini allegavit ex concilio Meldensi, capitulo quinto, hac epigraphe traducta ex praecedenti capite decimo ejusdem libri Burchardiani. Praeterea num. 139 excerptionum, Vigilii decretum recitatur, quod posteriores ex Burchardo Hygino papae tribuunt; ac nec in supposititiis Hygini litteris legitur, nec in Vigilii epistola ad Profuturum eodem modo ac sensu profertur. Notatione dignae sunt etiam quaedam allegationes inusitatae. Num. 53, sub titulo Canon sanctorum, producitur canon 23 Carthaginensis III collectionis Isidorianae seu potius Hispanicae. Num. 94, canonum Romanorum et Francorum nomine appellari [Col. 0300D] videntur leges civiles imperatorum Romanorum ac regum Francorum, quibus delictorum poena et delinquentium coercitio praescribitur. Caeterum ex n. 30 harum excerptionum, quas ex ampliori [CCLXXII] Egberti opere maxima saltem ex parte Hucarius sumpsit, exploratum fit in Anglia exstitisse abbreviationes Rufinianae canonum Nicaenorum. Dionysiana pariter versio detegitur in num. 31, 33, 43 et 59. Laudantur canones Hibernenses et synodus S. Patricii, regulae Fructuosi, Aureliani et Isidori, ac nonnulli canones synodorum Galliae, inter quos sunt Epaunenses, qui nec in primigenia collectione Hispanica, nec in primis ejus additamentis leguntur.

6. Alterum opus, quod Spelmannus Egberto adjudicat, est Poenitentiale, ex quo aliquot canones excerptos edidit hac inscriptione: Ex ejusdem Egberti Poenitentialis libro secundo in publica bibliotheca Oxoniensi sub titulo: Ab hinc diversa ex diversis excessibus judicia (Tom. VIII Concil. Ven. edit., col. 350). [Col. 0301A] Descriptis autem exinde tantummodo canonibus 35, haec idem Spelmannus notavit tom. I Concil. Britanniae, pag. 278: Hucusque canones in secundo libro Poenitentiali prope finem; habenturque in libro quarto multi alii ex epistolis dictisque Patrum, decretis paparum, et diversorum conciliorum sanctionibus, quadraginta duo ejusdem libri folia occupantes in Oxoniensi ms. Hunc codicem ipse non vidit; monuit enim pag. 275 se eos canones ex secundo libro excerptos aliorum oculis et industria accepisse; additque illud Poenitentiale in eodem codice quatuor libros integros complecti. Nobis autem contigit hoc opus in quatuor libros distinctum reperire in ms. Vat. 1352, in cujus quidem libro secundo illi canones 35 a Spelmanno editi continentur, et libro quarto laudata fusior canonum collectio exhibetur, quam separatim descriptam nacti sumus in alio cod. Vat. 1347. In nullo autem ex his duobus codicibus Egberti nomen legitur. Immo ex praefationibus, quas Spelmannus non vidit, palam fit hoc opus a privato aliquo auctore fuisse scriptum [Col. 0301B] praecepto alicujus sive abbatis, sive episcopi, quemadmodum colligere licet inter caetera ex his verbis prooemii in librum quartum: Magnopere poposcisti ac praecepisti, charissime rector, ut ad corrigendos vel instruendos tuorum mores subditorum, quaedam ex divinis constitutionibus, etc. Haec Egberto archiepiscopo non congruunt. Certe hoc non est opus ejusdem de Sacerdotali Jure, quod ipsius Poenitentiale vocari potest. Quaedam enim capitula in eisdem libris non leguntur, quae in excerptionibus ex Egberti opere sumptis prostant; sicut nec legitur illud caput quod ex Egberto Rhabanus allegat. Adde quod in eisdem excerptionibus laudatur canon synodi Agathensis, qui in libro quarto hujus operis, cap. 127, suo auctori Ferreolo asseritur. Spelmannum igitur, qui codicem Oxoniensem non evolvit, ex eo deceptum credimus quod in eodem ms. his libris nullo Egberti nomine signatis praemissa essent excerptionum capitula 21, quae etsi Egberti titulo carebant, cum tamen ea Egbertum habere [Col. 0301C] auctorem alius saltem Cottonianus, quem n. 4 memoravimus, codex (licet erronee) praeferret; eumdem Egbertum ejus quoque operis in quatuor libros distincti, quod laudatis capitulis subjiciebatur, auctorem credidit. Tres priores libri ex Patrum fere sententiis compacti sunt, in quibus frequenter Prosperi nomine laudantur libri de Vita contemplativa, uti apud scriptores octavi et noni saeculi mos erat. Quartus vero liber canonum collectionem complectitur distinctam in titulos seu capita 381. Nullum testimonium occurrit recentius Gregorio II et Beda, qui ante medium octavum saeculum vita functi sunt. Nihil apocryphum recitatur. In testimoniis describendis fere exactus est auctor: aliquando tamen (ut alii ejusdem temporis) liberiori calamo seu compendio usus deprehenditur. Poenitentialia Romanum et Bedae laudantur, nec non regulae monasticae S. Benedicti, et sanctorum Patrum Basilii, Aureliani, Caesarii, Fructuosi, Ferreoli, Isidori, atque Columbani, et aliorum similium. Dionysii collectio usui fuit, ex [Col. 0301D] qua praecipue Graecarum synodorum ac Africani canones sumpti fuere. Hispanicam vero collectionem in canonibus Africanis collector aliquando secutus est, ex qua Carthaginensi concilio tribuit canones qui in ea collectione perperam asseruntur Carthaginensi IV. Nihil refert ex canonibus synodorum Hispaniae quod in eadem collectione Hispanica non inveniatur. Ex Gallicanis canonibus praeter Hispanicam aliud exemplum prae oculis habuit: laudat enim synodos Turonicam, Veneticam, Epaunensem, et aliquot Aurelianenses, quae in Hispanica desiderantur. Ex collectione etiam hoc tomo edenda profecisse videtur. [CCLXXIII] Etenim canonem Chalcedonensem refert c. 213 ex interpretatione Prisca, et c. 238 canonem Nicaenum, c. 247 Antiochenum, c. 312 Laodicenum ex antiqua versione cum lectionibus quae in supradicta tantum collectione inveniuntur. Illud porro maxime animadvertendum est, Reginonem usum fuisse quarto libro [Col. 0302A] hujus operis; plurimos enim canones eodem saepe ordine ac iisdem titulis ex ipso manifestissime exscripsit. Perutilis fuit diligentissima Reginonis editio, quam curavit Stephanus Baluzius; quippe ex hac maxime illustrantur collectiones Burchardi et Ivonis, qui ex Reginone ebiberunt. Quanto autem magis utilis futura erit editio laudati operis, ex quo Regino quamplurima derivavit? Hanc vero editionem fere paratam, si Deus concesserit, aliquando daturi sumus.



CAPUT VII. De tribus vetustis collectionibus quae canones in locos communes distribuunt.



§ 1. De collectione Hibernensi.

1. Methodum distribuendorum canonum in titulos et locos communes praeferunt vetustae collectiones Hibernensis, Herovalliana, Andegavensis, Divionensis, Pithoeana, et aliae ejusmodi, quae a P. Sirmondo, a Jacobo Petit et ab aliis laudatae, cum nullis foedatae [Col. 0302B] sint Pseudo-Isidori imposturis, et nihil habeant posterius saeculo VIII, circa hoc tempus et ante Isidorianam collectionem lucubratae videntur. De Hibernensi imprimis dicamus. Ex hac P. Lucas Acherius (T. I Spicil. nov. edit., p. 492), Corbeiensi codice usus, primum edidit canones Hibernenses; et dein ex ms. Bigotiano P. Edmundus Martene adjecit alios canones Hibernenses, qui vel Acherii diligentiam fugerunt, vel (quod probabilius est) in ipsius codice deerant. Haec vetus compilatio ex conciliorum Romanorumque praesulum Patrumque decretis fere abbreviatis conflata, constat ex libris 65, quorum singuli in plura capitula dividuntur. Collectoris nomen indicare videtur librarius in fine antiquissimi codicis Corbeiensis his verbis: Arbedoc clericus ipse has collectiones conscripsi laciniosae conscriptionis Haelhucar abbate dispensante, quae de sanctis Scripturis vel divinis fontibus hic in hoc codice glomeratae sunt; sive etiam decreta quae sancti Patres et synodi in diversis gentibus vel linguis construxerunt. [Col. 0302C] Acherius in monito conjicit Hucarium levitam, qui excerptiones ex Egberto digessit, fortassis esse eum qui Hael Hucar appellatur. At Haelhucar unum nomen conflare videtur, et praeterea abbas dicitur. Ipse Corbeiensis codex, Mabillonio testante de Re Diplomatica pag. 360, octavo saeculo scriptus, collectionis et collectoris antiquitatem demonstrat. Hanc certe apud Hibernos compositam probant tum S. Patricii ac Gildae Sapientis dicta, tum Hibernensis synodi, quae fere sancta synodus vel simpliciter synodus appellatur, decreta. Haec collectio, inquit Acherius, docet et constituit quae spectant ad ordinationes sacras, ad ministrorum Ecclesiae diversa munia, ad administrandorum sacramentorum modum, ad ecclesiasticam disciplinam probe observandam, et ad laicos Christianis moribus religiose imbuendos; denique remedia adhibenda poenitentiasque lapsis imponendas praescribit. In hac canonum Nicaenorum nomine constanter afferuntur Sardicenses, uti fidem facit P. Coustantius in praefatione ad t. I Epistolarum Romanorum pontificum, [Col. 0302D] num. 77, pag. 72. Ex paucis autem quae Acherius protulit perspicitur Africanos et Gallicanos canones iis libris fuisse insertos, ac Dionysii collectionem in Hibernia usu receptam; Gangrenses enim canones ex Dionysiana interpretatione afferuntur, ut patet ex lib. XLIII, c. 2, ubi canon 10 Dionysianus ad verbum describitur. Modum vero liberiorem in canonibus compendio efferendis, qui per haec tempora inolevit, et in aliis ejusmodi collectionibus invaluit, auctor exponit in prologo. Synodorum, inquit, exemplariorum innumerositatem conspiciens . . . . brevem planamque ac consonam [CCLXXIV] de ingenti silva scriptorum in unius voluminis textum expositionem digessi, plura addens, plura minuens, plura eodem tramite degens [leg. digerens], plura sensu ad sensum neglecto verborum tramite asserens.

2. Haec jam scripseramus, cum recolentibus nostras annotationes in ms. Vallicellanum 18 saeculi decimi, [Col. 0303A] quod diversas collectiones continet, suspicio incidit numero 3 eamdem Hibernensem collectionem exhiberi. Nec suspicio inanis fuit. Nam P. Franciscus a Puteo congregationis Oratorii Romae presbyter, quem pro sua humanitate nostris studiis cooperatorem experti sumus, rogatus titulorum indicem ac certa quaedam ejusdem opusculi capita ex eo codice descripta transmisit, ac ex iis omnia cum laudata collectione convenire deteximus. Solum tituli ibidem appellantur, qui apud Acherium vocantur libri. Discrimen aliquod est etiam in divisione, cujus causa in Vallicellano exemplo tituli sunt 68, qui in codice Corbeiensi sunt libri 65. Ita, ex. gr., liber tertius manuscripti Corbeiensis, apud Acherium inscriptus de Diacono, subdiaconos complectitur. Melius autem in Vallicellano dividitur in duos titulos, tertium et quartum, quorum alter de Diacono, alter de Subdiacono inscribitur. Econtra in Vallicellano deest titulus de Regionibus census, qui in Corbeiensi est lib. XLVI. Nunc inscriptionem ipsius collectionis, ut in [Col. 0303B] Vallicellano legitur, appendimus cum indice titulorum et numero capitum, ex quibus consensum cum Hibernensi collectione ab Acherio edita quisque exploratius agnoscet.

Incipit gratissima canonum collatio, quae Scripturarum testimoniis et sanctorum dictis roborata legentem laetificat; ubi si quippiam discordare videtur, illud ex eis eligendum est quod majoris auctoritatis esse, decernitur.

Sequitur Praefatio in eamdem collationem. Synodicorum exemplarium innumerositatem conspiciens, etc., uti apud Acherium tom. I Spicil., pag. 492, ubi minus recte synodorum examplariorum. Tum pauca de quatuor synodis ex S. Isidori libro Originum, vel ex praefatione collectionis Hispanicae. Mox Item praefatio Dionysii ad Stephanum de diversis synodis. Pro Dionysii autem praefatione collector excerpsit solos titulos et numerum canonum quos in Dionysiano [Col. 0303C] codice reperit. Solam partem Dionysii quae canones complectitur prae oculis habuisse videtur, ac ex ea Carthaginenses canones continua numerorum serie, ut in Vaticano puri Dionysii exemplo, descriptos indicat numerus eorumdem canonum 138; qui numerus non Hadrianis, sed puris Dionysii codicibus convenit. Sic enim legitur: Regulae apud Carthaginem Africae centum XXVIII [corrige centum XXXVIII]. Subditur canon vigesimus Antiochenus ex versione Dionysii. Tum haec tabula titulorum describitur, quibus singulis numerum capitum ex corpore excerptum adjiciendum putavimus.

I. De episcopo c. 24. II. De presbytero c. 30. III. De diacono c. 10. IV. De subdiacono c. 4. V. De lectore c. 4. VI. De exorcista c. 2. VII. De ostiario c. 3. VIII. De recapitulatione septem graduum c. 1. IX. De acolytho et psalmista c. 2. X. De clerico c. 10. XI. De Christiano c. 6. XII. De peccante sub gradu c. 6. XIII. De lege c. 4. XIV. De jejunio c. 27. XV. De eleemosyna. c. 10. XVI. De oratione c. 12. XVII. De cura [Col. 0303D] pro mortuis c. 9. XVIII. De testimonio et testibus et testamento c. 19. XIX. De oblationibus c. 20. XX. De jure sepulturae c. 13. XXI. De ordine inquisitionis causarum c. 1. XXII. De provincia c. 6. XXIII. De judicio c. 43. XXIV. De veritate c. 11. XXV. De dominatu et subjectione c. 5. XXVI. De regno c. 28. XXVII. De sorte c. 5. XXVIII. De sceleribus et vindicta eorum c. 33. XXIX. De civitate refugii c. 18. XXX. De futuro [leg. furto] c. 12. XXXI. De commendatis c. 10. XXXII. De patribus et filiis c. 22. XXXIII. De parentibus et eorum haeredibus, et de pietate parentum haeredes in haereditate in perpetuum conservante c. 16. XXXIV. De debitis, et pignoribus, et usuris c. 15. XXXV. De fidejussoribus, et ratis, et stipulationibus c. 8. XXXVI. De juramento c. 15. XXXVII. De jubeleo c. 15. XXXVIII. De principatu c. 43. XXXIX. De [CCLXXV] doctoribus c. 22. XL. De monachis c. 19. XLI. De excommunicatione c. 17. XLII. De commendationibus [Col. 0304A] mortuorum c. 13. XLIII. De Ecclesia et mundialibus c. 32. XLIV. De tribu c. 10. XLV. De locis c. 32. XLVI. De quaestionibus mulierum c. 22. XLVII. De ratione matrimonii c. 42. XLVIII. De poenitentia c. 33. XLIX. De martyribus c. 22. L. De somniis c. 2. LI. De tonsura c. 9. LII. De bestiis. LIII. De carnibus edendis c. 16. LIV. De vera innocentia c. 5. LV. De infantibus c. 5. LVI. De hospitalitate c. 4. LVII. De haereticis c. 5. LVIII. De substantiis hominum c. 4. LIX. De ducatu Barbarorum c. 6. LX. De conviviis c. 8. LXI. De maledictionibus et benedictionibus. c. 8. LXII. De proximis placendis c. 6. LXIII. De silentio et elevatione vocis c. 4. LXIV. De artificio c. 3. LXV. De auguriis c. 7. LXVI. De anima c. 9. LXVII. De contrariis causis c. 7. LXVIII. De variis causis c. 25.



§ 2. De collectione Herovalliana.

1. Codex Herovallianus septingentorum annorum esse traditur a P. Coustantio tom. I Epistolarum [Col. 0304B] Rom. pont., col. 709. Fuit Antonii de Heroval, dein Jacobi Petiti, ac demum hujus testamento in bibliothecam Sangermanensem PP. Benedictinorum congregationis S. Mauri transivit. Laudatus Jacobus Petitus plura ex hac collectione edidit tom. I post Poenitentiale Theodori, pag. 102 et seqq. Eamdem collectionem antea laudavit Joannes Morinus in appendice librorum de Poenitentia. Divisa est, inquit Petitus, in 92 titulos. Conciliorum canones, pontificum decreta, et Patrum sententiae, ex quibus compilata est, omnia sunt antiqua. Nonnulla maxime animadvertenda in hac collectione occurrunt.

2. Praemittitur index synodorum quae in ipsa collectione allegantur. Praeter synodos Graecorum et Africae, ac praeter canones Romanorum, reliquae sunt viginti et amplius synodi Gallicanae usque ad Augustodunensem S. Leodgarii episcopi, ex Hispanis vero soli canones Toletani allegantur. Hic Gallicanorum conciliorum numerus collectionem in Galliis lucubratam [Col. 0304C] declarat.

3. Hujus collectionis auctor non ex uno, sed ex pluribus codicibus collectionibusque profecit. Hinc Nicaeni canones, ex gr., nunc proferuntur ex abbreviatione Rufini, quam in aliquot Gallicanis antiquissimis collectionibus receptam vidimus part. II, c. 10, § 2, nunc ex antiqua versione, quam Isidorianam vocant, quaeque in aliis mss. Gallicanis legitur. Mirum vero accidit, eumdem canonem sextum Nicaenum eodem titulo sexto primum pag. 120 referri ex interpretatione quae ad Isidorianam accedit, dein pag. 122 iterum produci ex Rufiniana abbreviatione. Dionysiana quoque translatio collectori usui fuit, quidquid contra Petitus contendat; ac propterea in Observationibus ad dissert. 16 Quesnelli hinc non exiguum argumentum sumemus, quo confirmetur Dionysii codicem ante Hadriani I et Caroli Magni tempora in Gallias pervenisse. Septem canones Chalcedonenses pag. 127, 192, 196, 197, 249 et 261, relati, Dionysii versionem perspicue exhibent. Eamdem quoque praeferunt [Col. 0304D] unus canon Nicaenus pag 163, unus item Ancyranus pag. 245, alius Antiochenus pag. 132, et duo Laodiceni pag. 122 et 208. Canones apostolorum ex sola Dionysii interpretatione apud Latinos vulgati sunt, adeo ut in ipsa tabula ab auctore praemissa haec de iisdem scribantur: Canones apostolorum, quos Dionysius episcopus [corrige Exiguus] de Graeco in Latinum transtulit, rogante Stephano episcopo. Quatuor quidem ejusmodi canones pag. 182, 201, 205 et 211, eam versionem repraesentant. Quod si alii canones apostolorum ab ea discrepant, id non aliae interpretationi, cujus nullum uspiam indicium est, referendum credimus, sed alicui codici vel collectioni, in qua iidem canones ex Dionysio sumpti, liberius expressi fuerint. Id comprobatur ex Gregorio Turonensi lib. V Hist., c. 19. Ipse vero (rex Chilpericus), inquit, discessit transmittens librum canonum, in quo erat quaternio novus annexos habens canones quasi apostolicos [Col. 0305A] continentes haec: Episcopus in homicidio [CCLXXVI], adulterio et perjurio deprehensus, a sacerdotio divellatur. Canon iste est vigesimus quintus apostolorum, qui cum careat voce furto, quae in Dionysio legitur, et praeferat vocem homicidio, quae in eodem deest, liberiorem alicujus exscriptoris licentiam manifestat. Confer quae hac de re dicemus not. 14 in dissertationem Quesnelli 16. Alii aliarum quoque Graecarum synodorum canones saepius eamdem licentiam in Herovalliano codice exhibent. Nunc enim compendio descripti sunt potius quam e Graeco redditi; nunc autem efferuntur aliis atque aliis verbis, quae in nulla versione inveniuntur, vel interpolationem aliquam produnt. Hinc nemini probari poterit Jacobi Petit sententia, qua in hujusmodi canonibus interpretationem singularem et vetustissimam ingerit. Errores in citationibus nonnunquam occurrunt. Sic tit. 5, pag. 109, canon Calcidonensis affertur aera 20, qui est compendium canonis 20 Antiocheni.

4. Dionysiani porro codicis usus in praesenti collectione [Col. 0305B] lucubranda potissimum comprobatur ex canonibus Africanis. Nulli ex Hispanica collectione allegantur. Ex Dionysio autem eosdem proferri ipsi numeri quibus designantur, demonstrant. Canones Hipponienses ibidem vocantur, qui leguntur apud Dionysium post canonem 33. Cum enim prima synodus a Dionysio laudata post eumdem canonem 33 sit Hipponensis, huic noster compilator inconsiderate ascripsit canones sequentes, licet ad alias Africanas synodos spectent. Numeri autem quibus hi canones Hipponenses citantur, non sunt secundum eam seriem qua in Hadriana collectione distinguuntur canones posteriores a prioribus 33, sed illi sunt qui in puris Dionysii codicibus eosdem canones a primo ad ultimum continua numerorum serie designant. Numerorum errorem aliquem excipe, qui tamen ad numeros puri Dionysii, non vero ad Hadriani propius accedit. Africanos igitur canones compilator non ex Hadriana, sed ex pura Dionysii collectione excerpsit; quod ipsam [Col. 0305C] compilationem Hadriano anteriorem comprobat. Hinc etiam allatus agnoscitur in Gallias purus Dionysii codex antequam ab Hadriano I Carolo Magno traderetur.

5. Sardicenses canones Nicaenorum nomine referuntur, eo quod sumpti fuerint e collectionibus in quibus cum Nicaenis sine proprio Sardicensium titulo jungebantur, uti sunt ii codices Gallicani quorum mentionem fecimus part. II, c. 10, § 2. Hanc Nicaenorum inscriptionem Sardicensibus canonibus in Herovalliano ms. tributam vide apud Petitum pag. 133, 135, 149, 188 et 202. Unicum canonem Sardicensis nomine collector laudat pag. 194, qui non Sardicensis, sed Nicaenus est, seu potius Nicaeni canonis 18 compendium. Nicaeno quidem concilio eumdem canonem ascribit pag. 143, ubi ipsum iisdem verbis Nicaeni titulo recitat, ac eumdem pag. 193 Nicaeni quoque nomine refert ex abbreviatione Rufini.

6. Statuta Ecclesiae antiqua, quae inter documenta juris canonici edituri sumus, in codice Herovalliano [Col. 0305D] plerumque laudantur hoc titulo: Canon Africanus, vel Africanorum: aliquando Canon Carthaginensis: semel vero pag. 255, Statuta Ecclesiae antiqua. His titulis diversis eadem statuta inventa a nobis sunt in mss. exemplaribus Gallicanis, qualia sunt Vat. Palat. 574 et Veron. 59, quorum primum duos titulos simul profert, Synodus Africana, et Statuta Ecclesiae antiqua; secundum vero ex Synodo Carthaginis Africae. Numeri autem quibus eadem statuta notantur, iis numeris respondent qui in his Gallicanis exemplis praeferuntur; non vero illis quibus in codicibus collectionis Hispanicae ea statuta alio ordine designantur sub titulo Concilii Carthaginensis quarti. Non omnes vero canones qui Carthaginenses in Herovalliana collectione appellantur, ad statuta antiqua pertinent; nam quidam sunt ex prioribus canonibus 33 concilii Carthaginensis anni 419, tres vero ex posterioribus, qui tamen in numeris ita vitiati sunt, ut nec cum [Col. 0306A] Hispanicae, nec cum Hadrianae, nec cum puri Dionysii serie concordent.

7. Titulo 26, pag. 163, canon Arelatensis aera 1, id est can. 1, his verbis exprimitur: Censuimus igitur Pascha Domini per totum orbem uno die observari: quae non leguntur in primo canone, sed in epistola concilii Arelatensis I ex uno rarissimo Gallicano codice edita. Vide ipsam epistolam apud P. Coustantium, pag. 346, t. 1 Epist. Rom. pontif., n. 3. Canones quoque Romanorum laudantur non minus quam in mss. collectionibus Pithoeana, Andegavensi, et opusculo II Vallicell. 18, quae omnes sunt vetustae collectiones Galliarum. [CCLXXVII] Hi autem canones ex Fossatensi collectione pariter Gallicana a Sirmondo vulgati, Innocentio I tributi fuere, a Coustantio autem inter Siricii epistolas referuntur pag. 686. Praeterea recitantur quaedam excerpta ex epistola Siricii ad Genesium, quae hoc pariter titulo laudatur in duabus aliis collectionibus Gallicanis Pithoeana et Vallicellana 18, opusculo II, quaeque idem Coustantius collegit et [Col. 0306B] impressit col. 709 et 710, ubi etiam scite notavit haec nihil aliud esse nisi quae Sirmondus et Labbeus ex codice S. Mariae Laudunensis edidit, Stephani II papae responsa 9, 10, 11, 12, 13 et 14, ab eo qui illa excerpsit, summa licentia vel truncata, vel mutata. Siricio autem in nostra aliisque Gallicanis similibus collectionibus, de quibus sequenti paragrapho dicemus, ea occasione tributa non improbabiliter censet, quia in editione Sirmondi secundum Laudunensem codicem ante ea responsa proxime praecedit responsum octavum ex epistola Siricii ad Himerium; imperitus autem antiquior compilator existimavit sequentia quoque capitula et responsa, quae nullo citato auctore proferuntur, ad eamdem Siricii epistolam pertinere. Ex corruptione autem vocis Himerium indiligens librarius scribere facile potuit Genesium. Hactenus P. Coustantius, apud quem, col. 637, not. 6, videsis quae disserit de alio fragmento Siricii, quod in codice Corbeiensi fusius, in Herovalliano autem contractius [Col. 0306C] multo invenitur. Silvestri ex qua noster collector textum describit pag. 192, est constitutum apocryphum eidem pontifici inscriptum, quod aliae vetustiores collectiones receperunt. Vide part. II, c. 6, n. 4. Nonnihil difficultatis movebit textus ex epistola Hormisdae papae per universas provincias, qui simili mendosa epigraphe legitur in codice Vat. 1343, et post Halitgarii libros in ms. Sangallensi apud Henricum Canisium (Thesaur. monumen. t. II, part. II, pag. 143), nec non apud Gratianum dist. 50, c. 29 et 58. At in Herovalliano ms., teste Petit, Hormisdae nomen posterius videtur ascriptum. Textus vero pertinet ad excerpta titulorum subjecta epistolae Joannis II ad Caesarium Arelatensem tom. V Concil., col. 903, quorum auctorem ipsum Caesarium cum Sirmondo credimus.

8. Nunc ipsos titulos 92 hujus collectionis ex Petit exhibemus.

I. De fide catholica et symbolo. II. De Scriptura canonica. III. Sententia papae Leonis de apocrypha Scriptura. [Col. 0306D] IV. Decretalis de recipiendis et non recipiendis libris. V. Ut per singulos annos synodus bis fiat; et qualiter denuntietur. VI. Quales ad sacros ordines venire non possunt. VII. Quales, vel qualiter ad sacros ordines accedant, et ubi ordinentur. VIII. Ne in una civitate duo sint episcopi, et de vicariis episcoporum. IX. De ordinando episcopo intra tres menses. X. De ordinatis episcopis, nec receptis. XI. De episcopo invito ordinato. XII. Quod non oporteat absolute ordinare quemquam. XIII. De servo aut liberto ordinato. XIV. De presbyteris qui diversis ecclesiis ministrant; et quod non licet clericum quemque in duas civitates ministrare, nec abbati plura monasteria habere. XV. Ut de uno loco ad alium non transeat episcopus vel clericus sine jussione episcopi. XVI. De peregrinis episcopis et clericis, seu ad comitatum pergentibus. XVII. De formatis peregrinorum, et clericis sine litteris ambulantibus. XVIII. Qualiter vel pro quibus culpis quisque degradetur. [Col. 0307A] XIX. De expulso ab ecclesia, et de excommunicato, vel damnato ab officio. XX. De ordine ecclesiastico et officio missae. XXI. De reliquiis sanctorum, et oratoriis. XXII. Altaria non sacranda nisi lapidea. XXIII. De baptismo. XXIV. De iterato baptismo. XXV. De confirmatione; et prandia in ecclesia non fieri; et quod die Dominico genu non flectatur. XXVI. De Pascha, et die Dominico, et reliquis festivitatibus. XXVII. De jejunio Quadragesimae, vel Letania. XXVIII. Ut festi dies in civitatibus aut in vicis publicis celebrentur. XXIX. De hoc quod offertur ad altare, vel offertur ad domum sacerdotis, et de oblatione. XXX. De communione; et ut populus missas perspectet. XXXI. De praedicatione. XXXII. De hospitalitate. XXXIII. De decimis. XXXIV. De viduis, pupillis et pauperibus, infirmis, et carceratis, et de leprosis. XXXV. Qualiter res Ecclesiae episcopus dispenset, vel regat; et de his quae in altari dantur; et de basilicis per paroechias. XXXVI. De rebus quas sacerdos suis clericis dedit. XXXVII. De rebus quae ecclesiae dantur. XXXVIII. De rebus ecclesiae abstractis [Col. 0307B] [CCLXXVIII] et contradictis. XXXIX. De causantibus et judicibus. XL. De episcopo vel clericis accusatis, et accusatoribus eorum. XLI. De clericis usurariis, et ebriosis, et fidejussoribus, carmina vel cantica turpia, et alia plura his similia sectantibus. XLII. Ut clerici non negligant officium suum, et non sint contumaces, et conductores, et a saecularibus abstineant. XLIII. Ut non habitet clericus cum extraneis mulieribus; et de relicta sacerdotis. XLIV. De episcopis et ordinibus, vel regulis clericorum, et vestibus eorum, et caetera quamplurima. XLV. De venationibus et hospitalitate. XLVI. Ut peccantes fideles non liceat passim verberari. XLVII. De paroechiis et oratoriis construendis. XLVIII. De natalitiis martyrum. XLIX. De fictis martyribus et locis qui inaniter venerantur. L. De sortibus et auguriis. LI. De clericis, monachis et abbatibus, LII. De Deo sacratis puellis, et monasteriis earum. LIII. De raptis. LIV. De incestis et adulteris, et qui uxores suas dimittunt. LV. De revertentibus ad saeculum [Col. 0307C] post depositum militiae cingulum; et de his qui post baptismum administraverunt. LVI. De falsariis, et perjuris, et homicidis; et de captivitate, et discordia. LVII. De expositis. LVIII. De libertis qui ad ecclesiam confugiunt. LIX. De Judaeis. LX. De clericis qui carne abstinent. LXI. De haereticis et gentilibus. LXII. De catechumenis. LXIII. De conjurationibus. LXIV. De energumenis. LXV. De chrismate. LXVI. De exsequiis mortuorum et sepulcris; et ne pallae super corpora ponantur. LXVII. De lectione ad mensam. LXVIII. De lapsis et poenitentibus. LXIX. De his qui contra canones faciunt. LXX. De episcopis qui hos supradictos canones subterfimaverunt. LXXI. Canones S. Gregorii papae cap. 12. LXXII. Item ejusdem S. Gregorii papae capitula 6. LXXIII. Item ejusdem capitula 14. LXXIV. Epistola ejusdem S. Gregorii papae ad Etherium episcopum. LXXV. Item ejusdem epistola ad Brunichildem reginam pro haeresi simoniaca destruenda. LXXVI. De mulieribus quae laneficia exercent. LXXVII. [Col. 0307D] De his qui sibi mortem inferunt quacunque negligentia. LXXVIII. De his qui sacramento se obligant ne ad pacem redeant. LXXIX. Ut oblationes dissidentium fratrum non recipiantur. LXXX. De his qui intrantes ecclesiam per nimiam luxuriam suam sacramento se abstinent. LXXXI. De non permittendo imperare laicos religiosis. LXXXII. De poenitentibus transgressoribus. LXXXIII. Ut poenitentes ab aliis episcopis vel presbyteris non recipiantur, nec alibi communicent, nisi in ipsis locis ubi fuerint exclusi. LXXXIV. Ut nullus episcopus, vel infra positus die Dominico causas audire praesumat. LXXXV. Ut episcopus nullius causam audiat absque praesentia clericorum suorum. LXXXVI. Ut episcopus nullum ad episcopatum per se constituat promovendum, LXXXVII. Si quis potentum quemlibet exspoliaverit, et admonente episcopo non reddiderit, excommunicetur. LXXXVIII. De tricenali praescriptione, ut post triginta annos nulli liceat pro eo appellare, quod legum tempus exclusit. LXXXIX. Ut episcopus [Col. 0308A] ambulet per dioecesim suam. XC. Ut episcopus duos solidos tantum accipiat, neque tertiam partem de oblationibus quaerat; et ut clerici non exactentur more servili. XCI. Ut vallematia et turpia cantica prohibeantur. XCII. Presbyterorum et diaconorum ordinationes certis celebrari debere temporibus.



§ 3. De collectione contenta in ms. Vallicellano 18.

1. Ejusdem circiter rationis ac temporis sunt etiam aliae tres collectiones item Gallicanae, Andegavensis, Divionensis et Pithoeana, quas P. Sirmondus laudat: easque libenter describeremus, si eas videre licuisset. Harum vero loco aliam plane similem referemus, quae continetur in ms. Vallicellano 18, opusculo secundo. Hanc Gallicanae esse originis, ex eo colligimus quod in ipsa laudentur canones Romanorum, epistola Siricii ad Genesium, aliaque ejusmodi quae in solis Gallicanis collectionibus invenimus. Concinit in multis cum praecedenti Herovalliana. Sed cum in aliis [Col. 0308B] ab ea differt, tum vero [CCLXXIX] discrepat etiam ab Andegavensi et Divionensi; nonnulla enim, quae ex his allegata sunt a P. Sirmondo, in ea reperire nequivimus. Num vero eadem sit ac Pithoeana, suspicionem quidem afferunt ea quae exinde recitata, in Vallicellana pariter nacti sumus. At cum totam collectionem conferre non licuerit, affirmare non audemus. In Vallicellana afferuntur canones synodorum Graeciae ex antiqua interpretatione, uti vocant, Isidoriana, et nonnunquam ex versione Dionysii. Laudantur concilia Africae, Galliarum, et Hispaniae. Inter pontifices recentior est Gregorius Junior. Nullae occurrunt supposititiae Isidori merces. Canonibus interseruntur testimonia Patrum, ut in praecedentibus quoque collectionibus tum hoc tum anteriori capite descriptis vidimus. Hinc mos ejusmodi, qui a posterioribus canonum collectoribus susceptus fuit, saeculo octavo incepisse cognoscitur.

2. Hujus vero collectionis titulum et capitula proferre sufficiet.


[Col. 0308C] INCIPIUNT CAPITULA SACRORUM CANONUM NUM. 72.

1. De apocryphis. II. De his qui de potestate saeculari ad sacerdotium promoventur. III. De his quibus nulla dignitas ad sacrum ordinem suffragatur. IV. De eo qui ab haereticis fuerit ordinatus. V. Quod qui ab haereticis baptizantur promoveri non debeant. VI. Quod qui de catholica fide ad haeresim transit, ad clerum non admittatur. VII. Qualiter ad sacrum ordinem sit accedendum. VIII. De observatione temporum per singulos gradus. IX. Si presbyter uxorem acceperit. X. Si pro necessitate in vino baptizatur aegrotus. XI. Si cum vase aut cum manibus aeger infans baptizatus fuerit. XII. Si presbyter orationem Dominicam, vel symbolum ignoraverit. XIII. Si quis rustice baptizat. XIV. De iterato baptismo. XV. Quod sabbato jejunandum sit. XVI. Quod possessio Ecclesiae ab episcopo non sit alienanda. XVII. Si Ecclesia per simplicem episcopum res suas amiserit. XVIII. Quod Paschae temporibus presbyteri [Col. 0308D] et diaconi remissionem peccatorum per parochias dent. XIX. De monachis ad sacrum ordinem promovendis. XX. Quod monachi ad sacrum ordinem promoti non debeant a suo proposito deviare. XXI. Quod alterius desponsatam nemo accipere praesumat. XXII. Quod si unus ex conjugio susceperit, uterque compater efficiatur. XXIII. Quod si sanus vir leprosam duxerit uxorem. XXIV. Quod si vir aut uxor adulteraverit, communione privetur. XXV. De his qui post baptismum administrantes capitalem sententiam protulerunt. XXVI. Quod quinta feria ante Pascha poenitentibus sit remittendum. XXVII. Quod qui poenitentiam petunt, per impositionem manuum, et cilicium super caput, eam consequantur. XXVIII. Ne peccatorum professio palam recitetur. XXIX. De his qui ante communionem obmutescunt et moriuntur. XXX. Quod in altari ubi episcopus missam facit, non liceat ipso die sacerdoti missam celebrare. XXXI. Capitula duodecim ex rescriptis B. Gregorii papae ad Augustinum episcopum, quem in [Col. 0309A] Saxoniam ad praedicandum direxerat. XXXII. S. Augustini, unde supra, ex lib. I de Serm. Domini in monte. XXXIII. Sermo S. Joannis de sacerdotibus. XXXIV. De his qui necessitate mortis urgente poenitentiam simul et viaticum petunt; et de his qui obmutescunt antequam ad eos sacerdos daturus poenitentiam accedat. XXXV. De his qui poenitentiam agere differunt. XXXVI. De remedio poenitentiae, et quod absolutio poenitentium per manuum impositionem episcoporum supplicationibus fiat. XXXVII. De poenitentibus, quod a presbyteris non reconcilientur, nisi praecipiente episcopo. XXXVIII. De eadem re. XXXIX. De tempore remissionis poenitentiae. XL. De his qui servos suos extra judicem necant. XLI. Si domina per zelum ancillam occiderit. XLII. De his qui sibi quacunque negligentia mortem inferunt, et de his qui pro suis sceleribus puniuntur. XLIII. De his qui uxores, aut quae viros dimittunt, ut sic maneant. XLIV. Qui uxorem habent, et simul concubinam. XLV. Si vir aut uxor adulteraverit. XLVI. De his qui proximis se copulant, [Col. 0309B] ut a communione Christi separentur. XLVII. Gregorii papae de incestis. XLVIII. De multis nuptiis. XLIX. De quaestionibus conjugiorum, ejusdem. L. Quod non liceat [CCLXXX] in colligendas medicinales herbas incantatio fieri. LI. Quod non liceat Christianis feminis in suo lanificio quasdam vanitates observare. LII. De auguriis. LIII. De perjuriis. LIV. De furto. LV. De falsis testibus. LVI. De discordantibus. LVII. De his qui ex odio ad pacem non vertuntur. LVIII. De his qui sacramento se obligant ne ad pacem redeant. LIX. Quod usuram laici Christiani exigere non debeant. Regulae de judiciis clericorum. LX. De presbyteris qui uxores acceperint vel fornicaverint. LXI. De diaconibus similiter. LXII. De his qui ad presbyterium promoventur, et ante ordinationem peccatorum sibi sunt conscii. LXIII. Si presbyter vel diaconus in fornicatione, vel perjurio, aut furto captus fuerit. LXIV. De diversis ordinibus ab uxoribus abstinendis. LXV. De incontinentia sacerdotum, seu levitarum. LXVI. De subintroductis mulieribus. [Col. 0309C] LXVII. De clericis usuras accipientibus. LXVIII. Ut nullus presbyter et diaconus conductor existat, et clerici abstineant se ab uxoribus. LXIX. Quod nefas sit feminas sacris altaribus ministrare, vel aliquid ex his quae virorum officiis deputata praesumere. LXX. De pollutionibus interrogatio Augustini, et responsio S. Gregorii. LXXI. Quod nihil prosit sacerdoti, etiamsi bene vivat, si male viventibus non contradicat. LXXII. Luctuosa descriptio carnalium viventium sacerdotum.



CAPUT VIII. De collectionibus Acheriana, Halitgarii et Rhabani.

1. Acherianam collectionem vocamus quam e tribus mss. Thuaneo, Baluziano et Agobardino edidit Lucas Acherius tomo I Spicilegii novissimae editionis pag. 510. Praefationem hujus collectionis viderat, ejusdemque fragmentum vulgaverat beatus Rhenanus in admonitione de Tertulliani dogmatibus; integram tamen collectionem, uti exoptabat, reperire non potuit. [Col. 0309D] Nos eamdem collectionem in tribus aliis vetustissimis mss. invenimus, nimirum in Vat. 1347 et in duobus Vat. Reginae 446 et 849. In editione Acheriana hic titulus praefigitur: Collectio antiqua canonum poenitentialium; notatque Acherius rectius appellandam simpliciter Collectio canonum, nisi auctor poenitentialium vocem apposuisset. Nostri vero codices hunc titulum ignorant, hancque solam epigraphen praeferunt, quae in eadem editione post laudatum titulum subjicitur: Incipit de utilitate poenitentiae, et quomodo credendum sit de remissione peccatorum per poenitentiam, cum praefatione operis subsequentis. Certe ex praefatione apparet, auctoris consilium fuisse poenitentiae modum sacris canonibus praescriptum tradere; primus vero liber fere quidem ad poenitentiam pertinet, at reliqui duo non item. Haec nimirum collectio in tres libros dispertita est, quorum argumentum auctor in ipsa praefatione his verbis proponit. [Col. 0310A] Et primus quidem libellus, inquit, continet ea quae sunt de poenitentia et poenitentibus, criminibus atque judiciis. Secundus maxime de accusatis et accusatoribus, judicibus ac testibus cum caeteris ad haec pertinentibus ecclesiasticis regulis. Tertius de sacris ordinibus, vel qui promovendi sunt ad clerum, quive removendi a clero, et de regulis ac privilegiis omnium clericorum et praesulum. Petrus Pithoeus in Synopsi historica virorum clarorum qui praeter Gratianum canones et decreta ecclesiastica collegerunt et digesserunt, de hac collectione scribit: Exstant passim et incerti collectoris libri tres poenitentiales ex synodis, epistolis, sententiisque sanctorum Patrum. Nisi sanctorum Patrum nomine intelligantur summi pontifices, haec postrema particula delenda est; nulli enim sancti Patres in hisce libris allegantur, sed soli canones conciliorum et decretales Romanorum pontificum.

2. Graecarum synodorum canones et decretales auctor ex Hadriana collectione cum iisdem numeris ac titulis recitat. Africanos quoque ex eadem ita decerpsit, [Col. 0310B] ut duplici ac distincta numerorum serie alleget nomine concilii Carthaginensis priores canones 33, et sub titulo concilii Africani posteriores canones 105, ut in Hadriana describuntur. Hinc Hadrianam collectionem [CCLXXXI] ipsi usui fuisse dubitare non licet. Praeter Hadrianam vero collectionem adhibuit etiam Hispanicam, ex qua alios non paucos canones exscripsit Africanos, Gallicanos, et Hispanicos, qui in Hadriana desiderantur. Itaque ex his duabus collectionibus Hadriana et Hispanica auctor profecit, vel potius ex aliqua simili contenta in codice Vat. 1338, in qua collectioni Hadrianae concilia Africae, Galliarum et Hispaniae, ex collectione Hispanica inserta fuere, ut pluribus diximus part. III, c. 5. Nihil profecto in cunctis illis libris occurrit quod in eadem collectione Vat. 1338 non inveniatur, nec quidquam affertur ex illis documentis quae praeterea in integra Hispanica collectione leguntur. Hinc etiam iidem libri carent apocryphis, quod hanc collectionem Isidoriana [Col. 0310C] anteriorem indicat. Acherius digestam arbitratur ante saeculum nonum. Certe Halitgarius, qui obiit anno 831, ex hujus collectionis praefatione suam mutuatus videtur, sicut haec ejus verba demonstrant. Hanc autem epistolam nemo quidem existimet meam, ne illi pro parvitate nominis mei vilescat. Sed sciat a majoribus nostris ex sanctorum sententiis esse collectam, a me quidem excerptam, ne nimia prolixitate negligentibus lectoribus fastidium generaret. Majorum nomine qui ex sanctorum sententiis uberiorem praefationem collegerunt, indicat, ut credimus, auctorem praefationis praesenti collectioni praemissae, in qua eaedem quidem Augustini et Gregorii sententiae leguntur quas Halitgarius brevius contraxit. Si autem Halitgarius majorum nomine nostrum compilatorem designavit, hic saltem quinquaginta circiter annis Halitgarium antecessit. Hanc itaque collectionem et documentorum sinceritas, et auctoris antiquitas maxime commendat.

3. De Halitgario episcopo Cameracensi, qui ex [Col. 0310D] eadem collectione profecit, pauca sufficient. Hic petente Ebbone Remensi circa annum, ut putat Basnagius, 825, sex libros scripsit de poenitentia. Henricus Canisius primos quinque libros vulgavit e mss. Sangallensibus, qui recusi sunt tomo II Thesauri monumentorum, part. II, pag. 91, adjecto sexto libro, quem Stevartius ex alio codice impresserat. Hic liber deerat in Canisii codicibus, sicut etiam deest in antiquo codice 61 capituli Veronensis. At in hoc codice praefatio Halitgarii sextum quoque librum indicat, ut videre est in Appendice Historiae Theologicae march. Maffeii, pag. 79. Pater vero Menardus omnes hos libros nacius in ms. Corbeiensi cum praefatione integra, sextum librum inseruit annotationibus in Sacramentarium S. Gregorii not. 679. Vide tomum III Operum ejusdem sancti, col. 461. Primus liber de octo Vitiis principalibus, et secundus de Vita activa et contemplativa, fere excerpti sunt ex Operibus S. Gregorii [Col. 0311A] et ex Prosperi, seu verius Juliani Pomerii libris de Vita contemplativa. Tertius de ordine poenitentium, quartus de judiciis laicorum, et quintus de ordinibus clericorum, sumpti sunt ex canonibus conciliorum et constitutionibus Romanorum pontificum. Sicut autem Halitgarius praefationem derivavit ex illa quae collectioni Acherianae antea memoratae praefigitur, ita canones et consti utiones ferme omnes ex tribus ejusdem collectionis libris eruit, alioque ordine distribuit: adeo ut neque apud Halitgarium quidquam ex Pseudo-Isidori imposturis occurrat, quas quidem post Halitgarium vulgatas hoc ipsum confirmat. Tandem sextus liber est Poenitentiale Romanum, quod ex ipsius Ecclesiae scriniis se sumpsisse auctor testatur.

4. Ab his disjungendae non videntur duae Rhabani Mauri collectiones, quae poenitentiales canones sine ullis Isidorianis apocryphis exhibent. Prima est Liber poenitentium, quem scripsit dum esset abbas Fuldensis, paulo post annum 841, et certe ante annum 847, [Col. 0311B] quo ad Moguntinam cathedram evectus, Otgario successit; huic enim tunc episcopo eumdem librum inscripsit. Hic liber exstat inter Rhabani Opera, ac postea ab Antonio Augustino recusus ac notis illustratus in opere inscripto Canones poenitentiales. Quibus ex fontibus auctor canones hauserit, idem Augustinus in praefatione notavit his verbis: Usus autem Rhabanus esse videtur corpore canonum, et Isidori Mercatoris priori editione, quod ad concilia tantum attinet provincialia. Nam Romanorum pontificum epistolas nullas refert praeter eas quae post Damasum conscriptae sunt, et in corpore canonum exstant. Corpus canonum vocat Hadrianam collectionem; pro Isidori autem Mercatoris priori editione melius scripsisset [CCLXXXII] collectione Hispanica. Rhabanus quidem (excepto testimonio S. Gregorii in epistola ad Secundinum, de quo mox dicemus) nullam constitutionem pontificiam allegat quae in Hadriana collectione non inveniatur; nullum vero conciliorum canonem qui [Col. 0311C] non sit vel in Hadriana, vel in Hispanica, ut de collectione Acheriana loquentes observavimus. Mirum porro est hunc scriptorem, qui eo tempore vixit iisque in locis versatus est in quibus pseudo-Isidori collectio compacta et edita fuit, nihil ex eadem recepisse. Neque vero opponas testimonium de clericis lapsis ex epistola S. Gregorii ad Secundinum servum Dei inclusum, quod supposititium ejusdem epistolae additamentum in Isidoro legitur. Cum enim nihil ex tot aliis supposititiis Isidori mercibus Rhabanus exceperit, nobis probabilius videtur hoc ejus epistolae additamentum ab alio anteriori impostore confictum, non ex Isidoro, sed ex alio fonte Rhabanum derivasse. Enimvero ea ad Secundinum epistola cum eodem additamento descripta legitur [(a) 1Kb] in vetustissimo ms. Corbeiensi originali Pauli diaconi, quod in bibliotheca S. Germani a Pratis servatur. Hic enim codex ab eodem Paulo missus ad S. Adelardum abbatem Corbeiensem (ut patet ex ipsius Pauli epistola quae collectis in eodem codice S. Gregorii epistolis [Col. 0311D] praemittitur), quinquaginta quatuor ejusdem pontificis epistolas continet, ex quibus quatuor et triginta, testantibus editoribus Benedictinis (Praefat. in tom. II Oper. S. Greg., pag. 433), ipsius Pauli manu correctae sunt. Cum porro Paulus diaconus e vivis excesserit anno 801, illud additamentum ante Isidori collectionem compactum agnoscitur; ac propterea Rhabanus, qui ex certis Isidori figmentis nihil descripsit, ex diverso et anteriori fonte illud testimonium hausisse dicendus est. Id quidem alia observatione confirmari potest. Cum constituta pontificum ex collectione canonum recitat, hac formula constanter utitur: Ex decretis Siricii, Ex decretis Innocentii, Ex decretis Coelestini, etc., indicato capitulo quo in collectione ipsum decretum refertur. Epistolam vero S. [Col. 0312A] Gregorii ad Secundinum sine decreti aut capituli mentione ita allegat, ut alios Patres laudet: quod indicio est ita eam epistolam, sicut et Patrum textus, non ex collectione canonum, sed aliunde accepisse. Similiter ex alio profecto fonte retulit longum fragmentum epistolae S. Isidori Hispalensis ad Masonem, quae de eadem circa clericos lapsos disciplina eodem sensu agens, pariter creditur supposititia. Haec enim apud pseudo-Isidorum seu in puris ejus codicibus haudquaquam legitur.

5. Alia Rhabani collectio in prolixa epistola ad Heribaldum quam dum erat Moguntinus episcopus scripsit anno 853, ejusdem plane rationis est ac antecedens collectio. Immo ibidem non pauca ex eodem libro poenitentium ad verbum exscripta deprehenduntur, inter quae sunt idem additamentum epistolae S. Gregorii ad Secundinum, et fragmentum epistolae S. Isidori Hispalensis ad Masonem. Hic quoque, quantum ad canones conciliorum et decreta pontificum, nihil est quod non inveniatur in collectionibus [Col. 0312B] Hadriana et Hispanica, exceptis tantummodo quibusdam canonibus conciliorum Remensis, Turonensis III et Moguntini, quae Rhabani aetate celebrata fuerunt. Haec epistola, in capita 34 distincta, edita fuit primum a Petro Stevartio tom. VI Antiquarum Lectionum Henrici Canisii, dein a Stephano Baluzio in Appendice Reginonis, pag. 467.



CAPUT IX. De collectionibus capitularium Ansegisi et Benedicti Levitae, et de earum additionibus. Excerpta ex iisdem capitularibus Isaaci episcopi Lingonensis. De capitulis Herardi archiepiscopi Turonensis, Theodulfi Aurelianensis, Ahytonis Basileensis, et aliorum similium.

1. Capitularia regum Francorum plura continent quae ad exteriorem ecclesiasticam politiam regendam pertinent. Haec fere condita in conventibus in quibus [Col. 0312C] plures episcopi intererant, ac ab ipsis etiam episcopis jussione [CCLXXXIII] regum hinc inde collecta, et plurima ex placitis sanctorum Patrum canonibusque conciliorum excerpta, ut Baluzius notavit (Praefat. in Capitul., n. 9). Hinc magna eorumdem Capitularium cum ecclesiasticis canonibus consensio prodiit. Hac de causa episcopi apud Trosleium (Concil. Trosl. c. 3) in pago Suessionensi congregati anno 909, post laudata instituta canonum, eorum pedissequa appellarunt Capitularia, eademque tum in synodis, tum a pontificibus confirmata, canonum nomen nonnunquam obtinuerunt, ut laudatus Baluzius probavit (Praefat. n. 18). Horum igitur capitularium collectiones, quas Ansegisus abbas, et Benedictus levita compegerunt, inter collectiones canonum non immerito referendae visae sunt; cum praesertim Capitularia in posterioribus canonum collectionibus inserta, ex iisdem canonicis fontibus fere derivata fuerint.

2. Haec Capitularia ante annum 827 separatim scripta, uti separatim condita fuerant, nondum erant in [Col. 0312D] unum corpus collecta. Ansegisus abbas, non Lobiensis, sed Fontanellensis, ut Baluzius demonstrat (Praefat. n. 40), primus collegit aliquot Caroli Magni et Ludovici Pii Capitularia, ne oblivioni traderentur; eaque in quatuor libros digessit, quorum ordo ab eodem Ansegiso in praefatione profertur. Illa scilicet quae domnus Karolus fecit ad ordinem pertinentia ecclesiasticum, in primo adunavi libello. Ea vero ecclesiastica, quae domnus ac piissimus Hludovvicus imperator addidit, in secundo descripsi. Illa autem quae domnus Karolus in diversis fecit temporibus ad mundanam pertinentia legem, in tertio adunavi. Ipsa vero quae domnus Hludovvicus praeclarus imperator fecit ad augmentum mundanae pertinentia legis, in quarto congessi. Illud autem monet Baluzius, tametsi institutum [Col. 0313A] Ansegisi fuerit sola capitula Caroli Magni in primo libro describere, permixta nihilominus ab illo per errorem fuisse quaedam capitula Ludovici Pii a cap. 79 usque ad cap. 104, quae sumpta sunt ex ejusdem Capitulari anni 816, errorisque causam non improbabilem ex eo colligit, quia cum Ansegisus duo Caroli Magni capitula deprehendisset initio ejus Capitularis quod a Ludovico conditum est; caetera quoque ejusdem edicti capitula Caroli esse praesumpsit. Ipsa Capitularia ex quibus Ansegisus libros illos concinnavit, studiosorum hominum diligentia in antiquis tabulariis inventa et edita sunt.

3. Cum Ansegisus multa ipsius Caroli Magni et Ludovici Pii capitula praeterisset, Benedictus levita Moguntinus, Autgario Moguntinae Ecclesiae archiepiscopo jubente, circa an. 845 eam in se curam suscepit, ut omissas illorum constitutiones, quarum frequens erat usus, colligeret; iisque adjicienda credidit quae antea Pippinus et Carlomannus statuerant. Neque vero is ex solis Capitularibus regum et imperatorum [Col. 0313B] excerpsit, sed alia multa sumpsit ex libris sacrae Scripturae, ex dictis sanctorum Patrum, ex codice Theodosiano, seu ex Aniani interpretationibus, Pauli J. C. sententiis, Juliani antecessoris Novellis, ex codice legum Wisigothorum, et ex documentis quae, ut ipse ait, in diversis locis, et in diversis schedulis, sicut in diversis synodis, et placitis generalibus edita erant, sparsim invenimus, et maxime in sanctae Moguntiacensis metropolis Ecclesiae scrinio a Riculfo ejusdem sanctae sedis metropolitanae recondita, et demum ab Autcario secundo ejus successore atque consanguineo inventa reperimus. Hoc postremo commate potissimum indicantur supposititiae pseudo-Isidorianae merces Riculfi aevo perperam attributae, quarum particulae in Benedicti libris receptae leguntur: de qua re vide quae animadvertimus part. III, c. 6, § 4. Haec Benedicti collectio in tres fusiores libros distinguitur, qui, Ansegisi libris subnexi, constituunt Capitularium libros quintum, sextum et [Col. 0313C] septimum.

4. Praeter hos septem Capitularium libros inventae sunt additiones quatuor. Hae permulta capitula continent quae nec apud Ansegisum, nec apud Benedictum reperiuntur. Prima additio, quae in nonnullis mss. exemplaribus continua numerorum serie ita jungitur cum tertio Benedicti levitae libro, ut partem ejus faciat, constat ex Capitulari Aquisgranensi anni 817, in quo 80 capitula ad continendos in officio monachos sancita fuerunt. Additio secunda capitulis 28 ea continet quae sunt generaliter per parochias populis denuntianda. Tertiae additionis capitula 124 proprie sunt ad episcopos vel ordines quosque pertinentia, quae non solum observare, sed [CCLXXXIV] etiam sibi subjectis vel commissis facienda perdocere debent. Quarta additio prolixior, quae varia disciplinae capita respicit, constat ex capitulis 171, ac in his pleraque ex pseudo-Isidorianis imposturis sumpta sunt. Cum Benedictus levita nullius documenti ex quo capitula excerpsit mentionem faciat, [Col. 0313D] ut ea quae spuria vel sincera sint discernerentur, non exiguo studio et collatione opus fuit. At in additione quarta ipsi supposititii fontes allegantur iis titulis qui apud Isidorum inveniuntur: quod indicio est non solum hujus additionis auctorem diversum esse a Benedicto levita, qui ab allegandis fontibus abstinuit; verum etiam eo tempore quo haec additio facta fuit Isidorianam collectionem celebrem et pervulgatam fuisse, adeo ut ejus documenta uti jam nota suis titulis indicarentur. Hujus autem additionis tempus erui potest ex praefatiuncula eidem praefixa, in qua haec leguntur: Sequentia quaedam capitula ex sanctorum Patrum decretis et imperatorum edictis colligere curavimus, atque inter nostra capitula lege firmissima tenenda generali consultu Erchembaldo cancellario nostro inserere jussimus. Duo Erchembaldi cancellarii memorantur, alter Carolo Magno imperante, alter sub Lothario I. Cum haec additio spurias [Col. 0314A] Isidori merces receperit, quae multo post Carolum Magnum prodierunt, Erchembaldus in laudata epigraphe nominatus ille esse cognoscitur qui sub Lothario I floruit. Hoc ergo tempore quarta additio Capitularibus accessit.

5. Hoc integrum Capitularium corpus cum suis appendicibus olim editum fuit. Omnium vero praestantissima est Stephani Baluzii editio Parisiensis anni 1677, duobus tomis in-folio, quibus eadem Capitularia multis et documentis, et notationibus illustravit. Praemissa sunt inter caetera quotquot originaria Capitularia invenire potuit partim edita, partim inedita, ex quibus tanquam ex fontibus laudati collectores Ansegisus, et Benedictus levita, et additionum auctores capitula derivarunt.

6. A libris capitularibus regum Francorum disjungenda non sunt Isaac episcopi Lingonensis capitula, quae ex iisdem Capitularibus excerpta fuerunt. Hic episcopus ab anno 859, teste auctore Chronici S. Benigni, composuit librum qui dicitur Canones [Col. 0314B] Isaac, eoque ex libris canonum utiliora quaeque eligendo in unum volumen coarctavit. Is autem omnia sumpsit ex tribus postremis Capitularium libris, qui Benedicto levita auctore post Ansegisum editi, separato volumine continebantur. Tradit in praefatione idem episcopus, se ea capitula excerpsisse quae sanctae Romanae et apostolicae Ecclesiae legatus venerabilis Bonefacius Magonciacensis archiepiscopus vice Zachariae papae una cum orthodoxo Karolomanno Francorum principe in duobus episcoporum conciliis ad honorem et profectum Ecclesiae Dei conscripsit, quaeque etiam idem papa Zacharia sub anno Incarnationis Dominicae DCCXLII auctoritate apostolica confirmavit, et omnibus Ecclesiae Dei fidelibus irrefragabiliter observanda constituit. Haec cum praemonuerit ut suae collectioni auctoritatem crearet, quanti esset apud Gallos apostolicae sedis auctoritas patefaciunt. Animadvertendum vero est haec Isaac affirmasse innixum testimonio ipsius Benedicti levitae, qui in suo prooemio [Col. 0314C] idipsum ingessit. Haec autem S. Bonifacii delegatio, et Zachariae papae confirmatio sola prima capitula respicit libri primi ejusdem Benedicti, inter Capitularia quinti; nam cap. 1 habetur epistola Zachariae papae Francis et Gallis directa; cap. 2 et 3 afferuntur duae synodi S. Bonifacii legati apostolici Carolomanno praesente celebratae, altera anni 742, altera apud Liptinas anno 743 (T. I Baluz., p. 1233). Haec Isaac collectio dividitur in titulos 11; singuli autem tituli plura capitula complectuntur.

7. Stephanus Baluzius (T. I, p. 1283) addit etiam capitula Herardi archiepiscopi Turonensis, quae ex Capitularibus regum Francorum collecta creduntur. Sunt autem capitula 140, quae ille recitari jussit in dioecesana synodo anni 858, XVII kal. Junii. Idem sane Baluzius notationes librorum Capitularium affigit in margine, ex quibus quaelibet capitula compendio excerpta existimat. Verum haec capitula nullo indicio ex Capitularibus potius quam ex aliis juris canonici fontibus sumpta dici queunt. Eaedem enim [Col. 0314D] sententiae in pluribus aliis canonibus inveniuntur. Haec Herardi capitula ejusdem generis esse videntur ac illa Theodulfi Aurelianensis, qui cum ante Capitularium libros floruerit, ex his [CCLXXXV] profecto nihil derivavit. Ejusdem quoque rationis sunt capitula Ahytonis Basileensis, Walteri seu Gualteri Aurelianensis, Hincmari Remensis, Rodulfi Bituricensis, Riculfi Suessionensis, Attonis Vercellensis, et aliorum similium, quae non magis ex Capitularibus quam ex synodis derivari potuerunt. Unum hic addimus, laudata Herardi capitula inveniri etiam in ms. codice Vat. Reginae 612, ubi plura capitula simul coeunt, conficiuntque capita 46.



CAPUT X. De manuscripta collectione Sorbonico-Mutinensi in partes duodecim distributa. Haec saeculo IX exeunte in Italia lucubrata ostenditur. De usu legum Romanarum in collectionibus.
[Col. 0315A]

1. Collectionem nulli tum amplitudine tum vetustate concedentem, quam elegantissimus asservat Sorbonicae bibliothecae codex 841, commendant P. Coustantius in praefatione ad tomum I Epistolarum Romanorum pontificum, num. 169, et Franciscus Salmon ejusdem bibliothecae praefectus in tractatu Gallice inscripto: De l'Etude des Conciles et de leurs collections, part. II, c. 1. Porro correctores Romani in editione Gratiani collectionem canonum memorant ex bibliotheca ecclesiae Mutinensis. At cum ex ea nihil afferant nisi quasdam lectiones, quid ea esset ignorabatur. Nos autem in bibliotheca Vaticana codicem nacti sumus signatum num. 4899, qui exscriptus ex Mutinensi exemplo, iisdem Romanis correctoribus usui fuit. Ex comparatione vero titulorum qui ex ms. Sorbonico a laudatis scriptoribus referuntur, cum iis titulis quos in hoc Vaticano exemplo invenimus, [Col. 0315B] eamdem prorsus collectionem in utroque contineri deprehendimus, quam idcirco collectionem Sorbonico Mutinensem distinctionis gratia appellavimus. Invenimus praeterea in bibliotheca Vaticana duos alios perantiquos codices Palat. 580 et 581, quorum unus quatuor tantum priores partes ejusdem collectionis, alter autem partes tres item priores tantummodo continet; sed uterque caret ea praefatione quae tum in Sorbonico, tum in Mutinensi ac Vaticano exemplo legitur. Ex his vero codicibus, quos commode evolvimus, accuratiorem hujus praeclarae collectionis descriptionem afferre licebit.

2. Haec in partes duodecim distributa est, quibus in ms. Vaticano haec praefatio praefigitur: Domino magnifico, vigilantissimo pastori, et praecellentissimo archipraesuli Anselmo, nos minimae gregis ipsius oviculae et peculiares quodammodo vernulae, pontificale decus inenarrabile meritum votis sedulis imprecamur. Laudibus providentiae vestrae praeferendum, inclyte pastor, [Col. 0315C] acumen, ecclesiasticis utilitatibus provide ac solerter prospiciens, et ad communem gregis sibi commissi profectum internis semper externisque decertans, nostram quoque parvitatem inter reliquos suorum famulorum permonere frequentius et ad potiora studia incitare non abnuit, praecipiens omnimodis et injungens ut sacrorum instituta canonum, quaecunque ab ipsis Christianae fidei primordiis sanctae atque catholicae Ecclesiae magistri, apostoli videlicet atque apostolici viri, ad posteritatis instructionem scriptis indidere suis, coadunandi et coaptandi in unam formulam pro modulo ingenioli nostri qualemcunque diligentiam haberemus. Nos vero imperitiae, exiguitatis, atque imbecillitatis nostrae admodum conscii, opus tam arduum nulla prorsus temeritate aggrediendum, nulla audacia praesumendum duceremus, nisi vestri compelleret censura mandati: praesertim cum in hoc ipso robustiores perspicacioresque viros tam Graecos quam et Latinos certum sit desudasse. Nam in altero Ferrandus Carthaginensis Ecclesiae diaconus, in altero autem Cresconius quidam [Col. 0315D] ejusdem operis imitator, ecclesiasticarum sanctionum quamdam videtur fecisse concordiam; nobisque magnopere cavendum ne forte id idem resarciendo, aut compilatorum, aut derogatorum devitemus infamiam. Ut ergo vestrae praeceptioni, quae nos supra modum cogit, vestroque ardentissimo amori satisfacere valeamus, post divinum praesidium vestrae nobis ante omnia paternae benedictionis adesse precamur suffragium, quatenus inter alios vestrae dominationis alumnos, etsi non de proprio, saltem de alieno labore, vestro [CCLXXXVI) providentissimo judicio non penitus appareamus immunes. Ad exsequendum igitur nostrae parvitatis opusculum, prout bonorum opifex Dominus conferre dignatus fuerit incrementum, universas paternorum canonum, conciliorum, atque decretalium paginas in duodecim partes instar apostolici stemmatis censuimus distinguendas, ita duntaxat ut singulis partibus congruentia capitula praenotentur, quae praepositae causae, velut quidam veracissimi [Col. 0316A] testes, evidens testimonium praeferant, atque avido lectori patulum inveniendi quod desiderat aditum ostendant. Quem petimus moleste non ferat, si de unaquaque re quid singuli magistrorum senserint, non improvide subjiciamus: quandoquidem rata magis atque inconcussa: videtur sententia plurimoruum judicum auctoritate subnixa.

3. Mox subditur index cum titulis singularum partium sic.

Prima itaque pars hujus, quod Deo adjuvante aggredimur, operis, continet de primatu et dignitate Romanae sedis aliorumque primatum, patriarcharum, archiepiscoporum, atque metropolitanorum. Cap. 133.

Secunda pars continet de honore competenti, ac dignitate, ex diverso negotio episcoporum et chorepiscoporum. Cap. 300.

Tertia pars continet de synodo celebranda et vocatione ad synodum; de accusatoribus et accusationibus; de testibus et testimoniis; de spoliatis injuste; de judicibus et judiciis ecclesiasticis vel saecularibus. Cap. 186.

[Col. 0316B] Quarta pars continet de congruenti dignitate, et diverso negotio presbyterorum, et diaconorum, seu reliquorum ordinum ecclesiasticorum. Cap. 182.

Quinta pars continet de clericorum instructione, et nutrimento, vel qualitate vitae. Cap. 199.

Sexta pars continet de proposito monachorum, et professione sanctimonialium ac viduarum. Cap. 142.

Septima pars continet de laicis, imperatoribus scilicet, principibus et reliquis saeculi ordinibus. Cap. 141.

Octava pars continet de norma fidei Christianae, et gratia Christi, ac divinorum mandatorum exsecutione. Cap. 89.

Nona pars continet de sacramento baptismatis, et baptizandis, ac baptizatis. Cap. 66.

Decima pars continet de templorum divinorum institutione, et cultu, ac praediis; de sacrificiis, oblationibus ac decimis. Cap. 169.

Undecima pars continet de solemnitate paschali et reliquis festivitatibus ac feriis. Cap. 47.

[Col. 0316C] Duodecima pars continet de haereticis, schismaticis, Judaeis atque paganis. Cap. 26.

4. Non unum, sed plures simul in hac collectione adornanda elaborasse ipsa quam ex Vaticano codice apographo Mutinensis exhibuimus, praefatio insinuat. Nos, inquiunt, minimae gregis ipsius oviculae, et peculiares quodammodo vernulae; semperque in toto contextu plurali numero loquuntur. Quae tamen cum e ms. Sorbonico apud P. Coustantium et Franciscum Salmon singulari numero efferantur, et in alterutro exemplo exscriptoris arbitrium astruendum sit; probabilius videtur eum librarium ex arbitrio emendasse, qui unum collectionis auctorem ratus, singularem numerum induxit, quam qui ex singulari pluralem fecerit. Quatuor autem ex fontibus capitula excerpta, ex Hadriana et Isidoriana collectionibus, ex S. Gregorii Registro, et ex legibus Romanis quae in Codice, in Novellis et Institutionibus Justinianeis continentur, hac constanti methodo servata, ut primum plurima describantur partim ex collectione Hadriana, [Col. 0316D] ex qua sumpti sunt inter caetera Graecarum synodorum canones versionis Dionysianae, partim ex collectione Isidori, quae supposititia documenta suppeditavit; dein sequantur nonnulla ex Registro S. Gregorii; ac tandem quaedam ex Romanis legibus subjiciantur. Ita, ex. gr., pars prima canones conciliorum, et decreta pontificum ex laudatis collectionibus profert usque ad cap. 119. Postea ex Registro B. Gregorii quaedam referuntur a cap. 120 usque ad cap. 128. Tandem nonnulla ex legibus Romanis a cap. 129 usque ad cap. 133. Animadvertimus in parte tertia canones conciliorum et decreta pontificum numeris notari usque ad cap. 186. Dein vero [CCLXXXVII] aliquot capitula ex Gregorii Registro et ex Romanis legibus subjecta numero carent.

5. Ivonem primum fuisse qui Romanas leges ex Codice et Novellis Justinianeis in collectionem canonum induxerit, plerique existimant. At haec collectio [Col. 0317A] Ivone, immo et Burchardo et Reginone, ut mox videbimus, anterior est. Illud porro hoc loco non est omittendum, in codice Vaticano Mutinensis apographo, et in Sorbonico quaedam documenta adjecta fuisse quae ad primaevam collectionem non pertinent. Omnis enim pars ex instituto collectorum in Romanis legibus desinit. Porro parte tertia post Romanas leges haec adjiciuntur. I. De tumultu concilii. Definitio Patrum, etc. II. Incipit de quatuor synodis principalibus. Canon Graece, etc. III. Item ratio de canonibus apostolorum, et de sex synodis principalibus. IV. Item brevis annotatio de reliquis synodis: quae ex praemissis Isidorianae collectionis dimanant. V. Item annotatio de decretalibus apostolorum, legendum apostolicorum: quae ex codice Sorbonico edita est a Francisco Salmon libro citato part. II, c. 1, pag. 258 editionis Lipsiensis anni 1726. VI. De formatis: et profertur epistola formata Regemberti Vercellensis ad Andream Mediolanensem, quae ex alio antiquo ms. praesentis collectionis impressa fuerat a Francisco Bernardino Ferrario [Col. 0317B] Mediolanensi lib. I De antiquo ecclesiasticarum epistolarum genere, c. 5, et ex Ferrario inserta fuit appendici Capitularium a Baluzio tomo II, col. 1575, ubi haec data legitur: Data Vercellis anno Incarnationis Domini nostri Jesu Christi DCCCCIV indictione VII. In ms. Vallicellano B 58 hanc eamdem formatam chronica notatione expertem invenimus, quae ex hoc codice typis data fuit a Mabillonio tom. I Musei Italici, pag. 240. Hinc autem Regembertus episcopus adjiciendus est catalogo episcoporum Vercellensium apud Ughellum, ejusque episcopatus Vercellensis hujus temporis confirmatur ex privilegio Anastasii III pontificis ad eumdem Ragimpertum, quod exstat in ms. 62 capituli Veronensis; Anastasius enim tertius pontificatum gessit ab anno 910 ad annum 912. VII. Ordo de celebrando concilio, uti apud Isidorum legitur. In calce autem partis quintae adduntur capitula Nicolai papae in concilio collecta et firmata anno 861 contra Joannem Ravennatem cum subscriptionibus, [Col. 0317C] quae ex ms. Mutinensi hujus collectionis edita sunt a P. abbate Bacchinio in Appendice ad Agnellum Ravennatem, et recusa leguntur tom. X Conciliorum Venetae editionis, col. 189. Additamenta partis tertiae desunt in mss. Vat. Palatinis, qui eamdem partem praeferunt.

6. Tempus hujus collectionis exquirens P. Coustantius, certum esse pronuntiat eam digestam ante annum 1009. Id enim, inquit, aperte docet is qui Sorbonicum exemplar descripsit, cujus ad calcem haec annotatio legitur: Jussu domini Heimonis venerandi praesulis Ecclesiae Virdunensis, accepi ego Rodulphus obedienter ac gratanter hunc librum ad scribendum, finivique anno Incarnationis Dominicae millesimo IX, Indict. VII, X kal. April., regnante Heinrico in regno Hlotarii. Obsecro autem, quicunque hic legeris, ut mei jam dicti Rodulphi peccatoris indigni monachi memineris, ne pro commissis recipiam poenas, sed oramine tuo, vel omnium hic legum jura pertractantium aliquantisper aeterni capiam refrigerii. Vale, domine Heimo [Col. 0317D] praesul beate, tuique servuli memento benigne. Hactetenus ex P. Coustantio, qui nihil aliud de tempore conjicere potuit. Cum autem duo laudati codices Vat. Palatini 580 et 581, formae quadratae, et in duas columnas distincti, saeculo saltem decimo ineunte exarati credantur, huic saeculo eadem collectio assignanda videtur. Verum antiquiorem esse, et saeculo IX lucubratam, ea quae octavo numero afferentur palam evincent.

7. Hanc collectionem in Italia conditam suadent Romanae leges, quae ex Justiniani Codice, Institutionibus atque Novellis ibidem afferuntur. In Galliis lex Salica, et Capitularia regum Francorum; in Germania autem praeter eadem Capitularia priscae Ripuariorum, Alemannorum, Bajoariorum, et aliae propriae leges vigebant; et has quidem Gallicanus aut Germanus collector retulisset. In Italia vero jam inde a Justiniani aevo, qui in ea imperabat, Romanae leges [Col. 0318A] Codicis, Institutionum ac Novellarum ejusdem usui erant. Hinc S. Gregorius Magnus eas identidem in suis epistolis profert. Vide epist. 9 [CCLXXXVIII] lib. I, epist. 38 lib. III, epist. 25 lib. IV, epist. 36 lib. VI, epist. 23 et 39 lib. VII, epist. 6 et 7 lib. IX, epist. 3, 4, 11, et praesertim 45, libri XIII. Hinc Leo IV in epistola ad Lotharium Augustum, qui regnabat in Italia, scripsit: Vestram flagitamus clementiam, ut sicut hactenus Romana lex viguit . . . . . ita nunc suum robur propriumque vigorem obtineat. Exstat hoc fragmentum apud Ivonem part. IV, c. 131, et apud Gratianum dist. 10, c. 13. Notant autem Romani correctores: Videtur Lotharius populo Romano quod hic Leo petiit concessisse; nam in legibus Longobardicis, lib. XI, tit. 57, sic habetur: »Lotharius imperator. Volumus ut cunctus populus Romanus interrogetur qua lege vult vivere, ut tali lege quali lege vivere professi sunt, vivant, etc.« Verum haec Lotharii lex constituta fuit anno 824, Eugenio II pontifice, qui Leoni IV praecesserat, ut recte probavit Stephanus Baluzius in praefatione ad [Col. 0318B] Capitularia regum Francorum, num. 24. Igitur ante Leonem IV id concessum fuerat. Cum vero Lotharius Capitularia regum Francorum a Romanis quoque recipi studuerit, uti colligimus ex antiquis carminibus quae e ms. codice edidimus, part. II, c. 10, § 4, in fine; Leo IV institit ne quod jamdiu usu receptum erat, aliqua novitate turbaretur. Ecclesiastici quidem Italiae Romana lege se velle vivere universim profitebantur, uti de ipsis statuerat Ludovicus imperator lib, III legum Longobardarum, tit. 1, n. 37. Legis autem Romanae nomine illae leges intelligebantur quae in Codice, Institutionibus atque Novellis Justinianeis erant descriptae. Hinc ergo praesentis collectionis auctores. qui sane in clero erant, Romanas leges ex his fontibus in fine cujusque partis addentes, nunquam vero Salicas, aut alias aliarum nationum, sese Italos praeferunt. Regino quidem Germanus quasdam leges Codicis Theodosiani ex Anniano retulit, quippe quae apud exteros jamdiu erant in usu; [Col. 0318C] sed Capitularium etiam, et Ripuariorum, atque Burgundionum leges simul exhibuit, nunquam vero Justinianeas, quod Italorum proprium fuit. Quod si quidam exteri nonnulla excerpserunt ex Justiniani Novellis, hi adhibuisse noscuntur Juliani antecessoris epitomen; ipsum vero earumdem textum soli Itali fere produxerunt. Ivo autem Carnotensis, licet Gallus, ex iisdem Justinianeis fontibus leges postea allegavit; quia publicum earumdem legum studium suo aevo institutum, latius propagari coeperat. Italicam quoque collectionem confirmant tum epistola formata Regemberti Vercellensis ad Andream Mediolanensem, quae sub finem tertiae partis addita fuit, tum synodus Romana sub Nicolao I contra Joannem Ravennatem addita parti quintae: quae duo sunt documenta Italica. Formatae praesertim epistolae in codicibus ejus regionis in qua datae aut acceptae fuerunt, describi solent.

8. Si porro sciremus quis sit ille archiepiscopus Anselmus ad quem praefatio dirigitur, clarius et locus [Col. 0318D] et tempus collectionis paterent. Cum P. Coustantius Gallicanam collectionem fortassis praesumens, illum inter Galliarum archiepiscopos quaesierit, nihil sese expiscari potuisse fatetur. Nos vero nihil ambigentes de collectione Italica, quaerentes inter archiepiscopos Italos, deprehendimus eum esse Anselmum II Mediolanensem, qui floruit nono saeculo ab anno 883 ad annum usque 897. Fuit quidem alius Anselmus archiepiscopus Mediolanensis, qui ineunte nono saeculo vixit, et alius item, qui sub medium undecimum saeculum eamdem Ecclesiam administravit. At illi primo non convenit haec collectio, in quam ex Isidoriana compilatione post ejus aetatem vulgata plura capitula traducta fuerunt. Neque tertio Anselmo congruit, ante quem exemplum Sorbonicum et duo Vaticano-Palatina scripta fuere. Igitur sub Anselmo II Mediolanensi archiepiscopo, saeculo nono exeunte, isthaec collectio Italica collocanda est.



[CCLXXXIX] CAPUT XI. De Reginonis et Abbonis collectionibus.
[Col. 0319A]

1. Celebris est Reginonis abbatis Prumiensis collectio, ex qua subsecuti postea collectores Burchardus et Ivo plura sumpserunt. Hanc ille ineunte saeculo X digessit, praecipiente Rathbodo archiepiscopo Trevirensi, in cujus dioecesi situm erat monasterium Prumiense. Id patet ex ipso titulo quem Baluzius in praeclara editione Parisiensi anni 1671 sic ex mss. codicibus expressit: Incipit libellus de ecclesiasticis disciplinis et religione Christiana, collectus ex jussu Domini metropolitani Rathbodi Trevericae urbis episcopi, a Reginone quondam abbate Prumiensis monasterii ex diversis sanctorum Patrum conciliis et decretis Romanorum pontificum feliciter in Dei nomine. Amen. Ipse Regino narrat in Chronico sibi in regimine monasterii Prumiensis successisse Richarium anno 899. Collectionem vero quam regimine dimisso lucubravit, certe ante annum 906 editam non fuisse patet ex [Col. 0319B] cap. 448 et 449 libri primi, in quibus duae epistolae formatae proferuntur, una ipsius Rathbodi ad Robertum episcopum Metensem, altera Dadonis Virdunensis episcopi ad laudatum Rathbodum, utraque signata an. 906.

2. Divisa est haec collectio in libros duos, quorum primus de personis et rebus ecclesiasticis tractat, secundus de laicis; quam divisionem Regino a Martino Bracarensi mutuatus videtur. Incipit primus liber ab inquisitione de his quae episcopus vel ejus ministri in suo districtu vel territorio inquirere debent circa res et personas ecclesiasticas. Haec eadem inquisitio, ut scite notavit Baluzius, inter Capitula Hincmari legitur tit. 2. Quare vel Regino eam sumpsisse dicendus est ex Hincmari Capitulis, vel vetustior fuit haec formula prius ab Hincmaro, postea a Reginone descripta, quod verosimilius videtur. Similiter libro secundo, cap. 5, proponitur inquisitio episcopi circa laicos. Utrobique autem post inquisitionem [Col. 0319C] subjiciuntur auctoritates canonicae, quibus probentur singula quae in inquisitione praemissa fuerant. Hinc post primi libri inquisitionem legitur: Haec quae supra capitulatim inquirenda expressimus, auctoritate canonica roborari oportet. Et post inquisitionem libri secundi: Capitula haec, quae per ordinem annotavimus, canonicis oportet roborari decretis. Prior liber constat ex capitulis 443, secundus vero capitula 446 complectitur.

3. Auctoritates quae ad probanda capitula proferuntur sumpta sunt non solum ex canonibus conciliorum, decretis Romanorum pontificum, et dictis seu sententiis sanctorum Patrum, verum etiam aliquando ex legibus Codicis Theodosiani, seu potius ex verbis Anniani interpretis, ex Capitularibus regum Francorum, nec non ex legibus Burgundionum et Ripuariorum. Cum supposititiae pseudo-Isidori epistolae raro allegentur, Reginonem non admodum magni fecisse illas nonnulli colligunt. Neque enim dici potest, inquit Baluzius (In praefat., n. 8), incognitas illi [Col. 0319D] fuisse, cum earum auctoritate aliquoties utatur; et cum constet praeterea permulta illum accepisse ex collectione Isidori. Nos autem arbitramur illum plura sumpsisse ex collectionibus pseudo-Isidoro antiquioribus, quae in locos communes distributae, nihil ex spuriis ejusdem mercibus suppeditare potuerunt. Eum quidem multa decerpsisse ex ea ms. hujus generis collectione de qua diximus cap. 6, n. 6, adeo certum est, ut integra capitula ejusdem collectionis peculiaria eodem ordine iisdemque titulis in Reginone transcripta invenerimus. Alia similiter ex ejusmodi collectionibus quae ante Isidorianam in Galliis et Germania erant vulgatae eum deduxisse satis credibile est, uti ex Halitgario et Rhabano accepisse a memorato Baluzio traditur (Ibid., n. 12). Aliquam certe collectionem adhibuit in qua canones conciliorum et decreta pontificum hinc inde collecta longiori numerorum serie describebantur. Hac de causa lib. I, c. 61, canonem [Col. 0320A] primum Nannetensis concilii allegat hoc titulo, Ex Concilio Nannetensi CCCCXVIIII, id est cap. 419; et similiter eodem libro, cap. 117, quoddam Innocentii decretum afferens, se illud accepisse ait ex epistola papae Innocentii cap. CCCLXXXVII. Hi quidem numeri capitulorum seu canonum 419 et 387, nulli collectioni quae integra documenta exhibeat, [CCXC] sed solis illis codicibus canonum convenire queunt qui plures promiscue canones conciliorum et pontificum decreta sub una serie numerorum permixta describunt. Immo laudatum decretum Innocentii iisdem verbis refertur in ms. collectione paulo ante memorata, ex qua Reginonem alia multa sumpsisse animadvertimus. Refertur autem num. 377, non vero 387, uti apud Reginonem legitur: quod errori librarii tribuendum videtur. Esto igitur pleraque a Reginone recitata in collectionibus Dionysiana, Hadriana, Hispanica et Isidoriana reperiantur; non tamen sequitur eum ex his collectionibus decreta extraxisse. [Col. 0320B] Illas enim plerumque collectiones adhibuit quae ante ipsum canones ex illis excerpserant. Hinc cum in ejusmodi collectionibus canones Graecarum synodorum non semper ex antiqua, seu Isidoriana, uti vocant, interpretatione proferantur, sed identidem ex Dionysiana; Regino ex his fontibus nunc antiquam, nunc Dionysianam versionem derivare potuit. Auctoritates vero Capitularium et legum Burgundionum atque Ripuariorum, aliaque nonnulla recentiora, quae in laudatis collectionibus desunt, ipse propria diligentia adjecit; et eadem ratione ex pseudo-Isidori mercibus pauca quaedam quae in suam rem conferre posse credidit, excerpsisse arbitramur, ut ne idcirco eas suspectas habuisse colligi queat.

4. Sub finem ejusdem saeculi X, quo Regino floruit, Abbo Floriacensis monasterii abbas collectionem edidit cum praefatione ad Francorum regem Ugonem filiumque ejus Robertum. Cum Ugo rex e vivis excesserit an. 997, ante hunc annum haec collectio digesta fuit. Titulus est ejusmodi: Incipiunt canones [Col. 0320C] domni Abbonis abbatis . . . . excerpti de aliis canonibus. Haec in capita LII distinguitur, ac ex canonibus conciliorum, decretis pontificum, Capitularibus regum Francorum, et Novellis constitutionibus, ita compacta est, ut quaedam ipsius Abbonis verba identidem inserantur quibus opus contextum efficitur. Mabillonio curante prodiit tom. II Analectorum pag. 248, editionis autem in folio pag. 133.



CAPUT XII. De collectione Burchardi episcopi Wormatiensis. Hujus mos inscribendi synodis, pontificibus, vel Patribus sententias quorumdam posteriorum scriptorum. Poenitentiale Ecclesiarum Germaniae ab ipso receptum et auctum.

1. Burchardus, patria Hassus, non monachus, ut plures crediderunt, sed canonicus et capellanus regius fuit, ac postea ad Wormatiensem cathedram promotus ante annum 1002, eamdem tenuit usque ad [Col. 0320D] annum 1025, quo e vivis excessit XIII kal. Septembris. Dum autem erat episcopus, collectionem canonum hortante Brunicone Ecclesiae Wormatiensis praeposito concinnavit. Stephanus Baluzius in praefatione ad Antonii Augustini libros de Emendatione Gratiani § 18, animadvertit verum hujus collectionis auctorem dicendum esse potius Olbertum monachum Lobiensem, et postea abbatem Gemblacensem, quo dictante et magistrante Burchardus magnum illud canonum volumen centonizavit, si vera haec sunt quae leguntur in libro de Gestis abbatum Gemblacensium. Verum ex mss. Gemblacensibus atque Leodiensibus rem aliter narrat Bartholomaeus Fisen in Floribus Ecclesiae Leodiensis, pag. 328. Cum vero Burchardus Olberto praeceptore et familiari suo uteretur, eumdem operis adjutorem adhibuisse negari non potest. Hinc Sigebertus in Chronico ad annum 1008 Burchardum collaborante magistro suo Olberto viro undequaque [Col. 0321A] doctissimo magnum canonum volumen edidisse scribit. Anonymus, qui post Burchardi obitum ejus vitam digessit editioni Coloniensi insertam, alium ejusdem operis adjutorem commemorat. Eodem quippe tempore, inquit, in Collectario canonum . . . . . non modicum laboravit. Nam domino Walterio Spirensi episcopo adjuvante, et Brunicone praeposito exhortante et suggerente, canones in unum corpus collegit. Notatu dignus est titulus Collectarium canonum; nam manuscripti codices omni titulo carent. Concinit vero cum praefatione [CCXCI] ipsius Burchardi paulo post subjicienda, in cujus fine is suam collectionem Collectarium vocat.

2. Ad Ecclesiae suae Wormatiensis usum idem opus se confecisse in eadem praefatione testatur. Istud non inceptum ante annum 1012 colligitur ex libro secundo c. 227, ubi suam formatam epistolam refert ad Walterium Spirensem scriptam eodem anno idibus Martii. Idem vero opus jam fuisse perfectum antequam Burchardus anno 1023 synodo Salangustadiensi [Col. 0321B] interesset, ex eo cognoscimus quia ejusdem synodi canones cum in collectionem non potuisset inserere, in calce omnes subjecit. Joannes Molinaeus in praefatione ad Ivonis Decretum auctor est multa in editis Burchardi libris desiderari quae ipse vidit in veteribus pleniora, sed ea in duodecim libros tantum divisa, quorum sexta pars est editus liber. Hinc, ut credimus, Joannes Albertus Fabricius tom. XI Bibliothecae Graecae, pag. 8, duodecim tomos decretorum a Burchardo collectos tradit, additque: Hoc opus ipsum integrum necdum lucem vidit, sed tantum excerpta ex illo divisa in libros 20. At non solum codex, ex quo editio prodiit, libros 20 Burchardo inscribit, verum etiam illa quoque vetustissima exemplaria quae Petrus Pithoeus commemorat. Nos item quatuor integros codices vidimus, duos in bibliotheca Vaticana signatos num. 1350 et 1355, unum apud Patres Benedictinos in monasterio Padilironensi, et alium Patavinum in bibliotheca S. Justinae, qui totidem libros [Col. 0321C] eidem Burchardo inscriptos exhibent. Addemus et alia duo antiqua Vaticana exemplaria 1356 et 4980, quorum alterum incipit a libro septimo, alterum a nono; et utrumque prosequitur usque ad librum XIX, qui ob mutilos codices fine caret. Cum haec librorum series ac ea quae in eisdem continentur eadem sint in aliis exemplaribus integris, haec quoque duo exemplaria eumdem viginti librorum numerum confirmant. Cum porro nulli hactenus noti codices ullam collectionem Burchardi nomine praenotatam, in duodecim partes distributam contineant, veremur ne Joannes Molinaeus aequivocatione aliqua ductus aliam ampliorem anonymam collectionem in totidem partes divisam ob consonantiam in pluribus pro Burchardiano opere inadvertenter acceperit. Forte ob oculos habuit collectionem Sorbonico-Mutinensem in partes duodecim distinctam, quam descripsimus capite decimo; deceptusque ex eo fuit quia inter titulos librorum Burchardi I, II et sequentibus, ac titulos ejusdem collectionis praefixos partibus [Col. 0321D] I, II, III, IV, V, et X, summa consensio est. Certe praefatio quae in solis mss. 20 libros praeferentibus invenitur, Burchardum habet auctorem iisdemque libris fidem facit. Id autem multo clarius elucet ex tribus Burchardi codicibus Vat. 1355, Patavino S. Justinae, et Padilironensi, in quibus ipsa praefatio ab editis discrepans, et sincerior, ut mox videbimus, quam vulgata, non solum eumdem viginti librorum numerum expresse approbat, verum etiam, ipsorum titulos insertos praeferens, hos et non alios a Burchardo concinnatos testatur. Concinit etiam anonymus ipsi Burchardo coaevus, qui in ejus Vita tradit: Hoc vero corpus, sive Collectarium distinxit, et in viginti libros distribuit. Nonne haec duo, coaevi scilicet scriptoris et ipsius Burchardi, testimonia duodecim librorum opinionem expungunt?

3. In Operibus Georgii Cassandri pag. 1091 et 1098, teste Fabricio, haec leguntur: Nacti etiam sumus [Col. 0322A] ms. opus Burchardi, quod obiter tantum cum impresso Parisiis an. 1549 contulimus, et deprehendimus epistolae phrasim totam immutatam. Idipsum et nos observavimus in tribus laudatis codicibus, in quibus tantum praefationem invenimus. In his praefatio non solum verbis discrepat a vulgata, verum etiam ordine: ea enim quae in editis ad praefationis calcem ab aliis adjecta videri possunt, ipsi praefationi in iisdem mss. ita inseruntur, ut Burchardo auctore scripta fuisse manifestissime constet. Horum veterum exemplarium concordia, cum quibus alios quoque codices qui praefatione non careant, convenire non ambigimus, hanc veram esse praefationem seu epistolam Burchardi ad Bruniconem suadet; idipsumque confirmat ipsa styli ac syntaxeos inconcinnitas, quae illi aevo maxime congruit. Praefationem autem vulgatam, cum tam aperte a memoratis vetustis mss. dissentiat, studiosi alicujus arbitrio, cui elegantior stylus placebat, fuisse immutatam arbitramur. Illam interim qualis in codicibus legitur hic exhibemus.

[Col. 0322B] [CCXCII] 4. »Burchardus solo nomine Wormaciensis episcopus Brunichoni fideli suo, ejusdem videlicet sedis praeposito, in Christo Domino salutem.

»Multis jam saepe diebus familiaritas tua, frater charissime, praesens nobis hortando suggessit quatenus libellum ex variis utilitatibus ad opus compresbyterorum nostrorum tam ex sententiis sanctorum Patrum quam ex canonibus, seu ex diversis poenitentialibus vigilanti animo corpus in unum colligerem: ob id maxime, quia canonum jura et judicia poenitentium in nostra dioecesi sic sunt confusa, atque diversa et inculta, ac sic ex toto neglecta, et inter se valde discrepantia, et pene nullius auctoritate suffulta, ut propter dissonantiam vix a sciolis possint discerni. Unde fit plerumque ut confugientibus ad remedium poenitentiae, tam pro librorum confusione quam etiam presbyterorum ignorantia, nullatenus [Col. 0322C] valeat subveniri. Cur hoc? Inde aestimo evenire maxime, quia mensuram temporis et modum delicti in agenda poenitentia non satis attente, et aperte, et perfecte praefigunt canones pro unoquoque crimine, ut de singulis dicant qualiter unumquodque emendandum sit; sed magis in arbitrio sacerdotis intelligentis relinquendum statuunt. Quapropter quia hoc nisi a sapientibus et legis divinae eruditis fieri nequit, rogavit me dilectio tua, ut hunc librum breviter collectum, nunc demum pueris discendum traderem: ut quod nostri cooperatores in maturiore aetate positi nostris diebus, et antecessorum nostrorum tarditate neglexerant, modo aetate teneris, et aliis discere volentibus traderetur. Siquidem ut prius fierent probi discipuli, post plebium et doctores, et magistri; et ut perciperent in scholis quod quandoque docere deberent sibi commissos. Desiderium tuum et petitio, frater, justa mihi videtur, et de voluntate tali gratias ago. Etiam et illi multimodas gratias refero, qui te talem mihi praestiterat, quia [Col. 0322D] pro statu Ecclesiae nostrae te assidue desudasse cognoveram. Sed quod tuam exhortationem saepius mihi inculcatam tandiu distuleram, meae ignaviae nolo ut assignes, quia duabus ex causis minime mihi hoc attingere licuerat: scilicet propter varias et inevitabiles ecclesiasticas necessitates, quae quotidie more fluctuum emergunt; et insuper cura mundialium rerum ad imperialia mandata pertinentium, quae studentis et ad superiora tendentis animum valde obtundunt; quia animus cujusque dum dividitur per plura, minor fit ad singula. Tamen tuis sanctis petitionibus obediens, synodalia praecepta et sancta statuta tam ex sententiis sanctorum Patrum quam ex canonibus Deo largiente collegi et, prout potui, corpore connexui in uno, et in viginti libros idem corpus distribui. Et si quis diligens lector eos subtiliter perscrutatus fuerit, multas utilitates nostri ministerii in eis inveniet.


[Col. 0323A] Index [(a) 1Kb] singulorum librorum D. Burchardi Wormaciensis episcopi, breviter quid quoque libro continetur ostendens.

»Primus liber continet de potestate et primatu apostolicae sedis, patriarcharum, caeterorum primatum, metropolitanorum, et de synodo celebranda, et vocatione ad synodum; de accusatis, et accusatoribus, et testibus; de exspoliatis injuste; de judicibus ac de omni honore competenti, ac dignitate, et diverso negotio, et ministerio episcoporum.

»Secundus liber continet de congruenti dignitate, et diversa institutione, ac nutrimento, vel qualitate vitae, et diverso negotio, et ministerio presbyterorum, et diaconorum, seu reliquorum ordinum ecclesiasticorum.

»Tertius liber continet de divinarum domorum institutione, et cultu, et honore; de decimis, et oblationibus, et justitiis singulorum; et qui libri in sacro [Col. 0323B] Catalogo recipiantur, qui vero apocryphi, et quando apponendi sint.

»Quartus liber continet sacramentum baptismatis, et ministerium baptizandorum, et baptizatorum, et consignandorum, et consignatorum.

»Quintus liber continet de sacramento corporis et sanguinis Domini, et de perceptione, et observatione eorum.

[CCXCIII] »Sextus liber continet de homicidiis sponte et non sponte commissis, et de parricidiis, et de fratricidiis, et de illis qui uxores legitimas, et seniores suos interficiunt, et de occisione ecclesiasticorum, et de observatione, et de poenitentia singulorum.

»Septimus liber continet de incesta copulatione consanguinitatis, et in quo geniculo fideles et conjungi et separari debeant, et de revocatione, et de poenitentia singulorum.

»Octavus liber continet de viris ac feminis Deo dicatis et sacrum propositum transgredientibus, et [Col. 0323C] de revocatione, et de poenitentia eorum.

«Nonus liber continet de virginibus et viduis non velatis, de raptoribus earum, et de separatione eorum, de conjunctione legitimorum connubiorum, de concubinis, de transgressione, et poenitentia singulorum.

»Decimus liber continet de incantatoribus, et de auguribus, de divinis, de sortilegis, et de variis illusionibus diaboli, et de maledicis, et de contentiosis, et de conspiratoribus, et de poenitentia singulorum.

»Undecimus liber continet de excommunicandis et excommunicatis, de furibus, et de praedatoribus, et de praesumptione, et contemptu, et negligentia, et reconciliatione, et poenitentia eorum.

»Duodecimus liber continet de perjurio, et de poenitentia ejus.

»Tertius decimus liber continet de veneratione et observatione sacri jejunii.

»Quartus decimus liber continet de crapula, et [Col. 0323D] ebrietate, et de poenitentia eorum.

»Quintus decimus liber continet de imperatoribus, principibus, et de reliquis laicis, et de ministerio eorum.

»Sextus decimus liber continet de accusatoribus, de judicibus, de defensoribus, de falsis testibus, et de poenitentia singulorum.

»Septimus decimus liber continet de fornicatione et incestu diversi generis, et de poenitentia utriusque sexus et diversae aetatis.

»Octavus decimus liber continet de visitatione, et poenitentia, et reconciliatione infirmorum.

»Nonus decimus liber, qui Corrector vocatur et Medicus, continet correctiones corporum, et animarum medicinas, et docet unumquemque sacerdotem, etiam simplicem, quomodo, vel qualiter unicuique succurrere valeat, ordinato, vel sine ordine, pauperi, [Col. 0324A] diviti, puero, juveni, seni, decrepito, sano, infirmo, in omni aetate, in utroque sexu.

»Vigesimus liber Speculationum vocatur. Speculatur enim de providentia et de praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, de felicitate perpetuae vitae.

»Unde, frater, si regentibus plebes suas ex his omnibus unum defuerit, quomodo eas instruere et docere poterunt? Etiam sacerdotis nomen vix in eis constabit, quia valde periculosae sunt evangelicae minae, quibus dicitur: Si caecus caeco ducatum praestet, ambo in foveam cadunt. Quod si est aliquis invidulus qui, postquam istud viderit, mihi inviderit, dicens me ex alienis aribus colligere escas, et ex aliorum labore mihi facere nomen inane, esto. Fateor quia ex aliorum labore collegeram, quia mihi soli canones facere non licet, colligere licitum est, quod et feci; Deus novit, non pro arrogantia quadam, sed [Col. 0324B] pro nostrae Ecclesiae necessitudine. Ut autem obstruatur detrahentis murmur, liber qualiscunque sit, nostrorum sit. Non rogo ut nostri episcopii limen transeat, sed nostris addiscendum remaneat. Quomodo autem, vel unde illum collegerim, volo ut audias; et si est peccatum ullum, tuo judicio relinquo dijudicandum. Nihil addidi de meo nisi laborem, sed ex divinis testimoniis ea quae in eo inveneris, magno sudore collegi. Et ut essent quae comportaveram auctoritativa, summo studio elaboravi. Ex ipso enim nucleo canonum, quod a quibusdam Corpus canonum vocatur, quae sunt nostro tempori necessaria, excerpsi. Ex canone apostolorum quaedam, ex transmarinis conciliis quaedam, ex Germanicis quaedam, ex Gallicis et Hispanicis quaedam, ex decretis Romanorum pontificum quaedam, ex doctrina ipsius veritatis quaedam, ex veteri Testamento [CCXCIV] quaedam, ex apostolis quaedam, ex dictis sancti Gregorii quaedam, ex dictis sancti Hieronymi quaedam, ex dictis sancti Augustini quaedam, ex dictis sancti Ambrosii [Col. 0324C] quaedam, ex dictis sancti Benedicti quaedam, ex dictis sancti Isidori quaedam, ex dictis sancti Basilii quaedam. Ex Poenitentiali Romano quaedam, ex Poenitentiali Theodori quaedam, ex Poenitentiali Bedae quaedam. Ad haec in Collectario hoc si quid utilitatis inveneris, Dei donis ascribe. Si autem quid superfluitatis, meae insipientiae deputa. Bene valeas, et in sacris orationibus tuis mei peccatoris memoriam deprecor ut habeas. Explicit prologus.«

5. In hac praefatione, seu epistola ipsius Burchardi notanda sunt verba in viginti libros idem corpus distribui; et praeterea recolendum est, quod antea attigimus, singulorum librorum ordinem et titulos eidem praefationi a Burchardo fuisse insertos, ut ne dubitari possit quin editum opus, quod cum hoc librorum numero, et cum iisdem titulis atque ordine plane concordat, Burchardum habeat auctorem. In vulgata praefatione, licet rebus pluribus discrepans, idem librorum numerus indicatur. At ordo diversus; et [Col. 0324D] quaedam particulae ita ab eadem praefatione dissectae sunt et in calcem rejectae, ut non a Burchardo, sed ab alio conscriptae et adjectae videri possint. Non solum enim index titulorum cujusque libri in vulgatis a praefatione distractus est, verum etiam ipsi praemittitur auctorum ex quibus Burchardus canones derivavit; catalogus, ab eadem praefatione pariter divulsus cum hac inscriptione, quae a Burchardo proficisci nequit: Ex quibus locis auctorum scriptis ecclesiastica haec decreta collegerit. Nucleus canonum, quem initio catalogi Burchardus in fine praefationis laudat, et canonum corpus a quibusdam appellari affirmat, est pseudo-Isidori collectio, ex qua quidem multa apocrypha decreta transcripsit. Plura vero capitula ex Reginone, et nonnulla etiam ex duabus appendicibus quae in mss. Reginonis collectioni subjiciuntur, eum excerpsisse Stephanus Baluzius in praefatione [Col. 0325A] ad Reginonem late demonstrat. Verum in titulis multa mutavit, aliis titulis ex arbitrio praefixis, qui a subsequentibus canonum collectoribus ex eodem suscepti, magnam confusionem pepererunt. Cum enim non pauca apud ipsum inscribantur nominibus conciliorum, vel pontificum, in quorum decretis aliunde editis nihil tale reperitur; ea in deperditis eorumdem documentis a Burchardo vel ab exscriptoribus ejus inventa plures crediderunt; ac propterea eadem veluti fragmenta pretiosa ab ipsis conservata suo cujusque synodi, vel pontificis loco in Conciliorum editionibus addita sunt. Qui vero rem hanc accuratius expendendam suscepere, detexerunt Burchardum synodorum, Romanorum pontificum, aut sanctorum Patrum nominibus tribuisse ea capitula quae Regino vel ex Capitularibus regum, vel ex Rhabano, vel ex Ferrando diacono, vel sine ulla auctoris mentione recitavit. Stephanus Baluzius in laudata praefatione, num. 22, haec de Capitularium libris notavit: [Col. 0325B] Burchardus cum Reginonem compilaret, maluit quae hinc accipiebat capita, tribuere conciliis quibusdam, aut Patribus antiquis, quam regibus nostris; quod Francorum appellatio, qua Reginonis atque Witichindi etiamnum aevo gloriabantur reges Germanorum, usurpari desiisset aetate Burchardi, adeoque exuta a Saxonibus esset omnis Capitularium istorum reverentia. Burchardus enim semel tantum cap. 218 et 219 libri primi citat capitula Karoli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Illud vero Burchardus sibi praestituisse videtur, ut capitula sumpta ex auctoribus qui non essent vel summi pontifices, vel synodi, vel Patres satis noti et celebres, non sui cujusque auctoris, sed alio celebriori nomine allegaret. Quae animadversio perutilis erit in legendis collectionibus Burchardo posterioribus, ex gr. Ivonis et Gratiani, qui plura ejusdem generis ex Burchardo receperunt. Illam porro laudem huic collectioni omnes tribuunt, quod methodum satis aptam sequatur, ac praeterea [Col. 0325C] canones aliquot conciliorum Germaniae posterioris temporis contineat, qui vel in rarissimis codicibus inveniuntur, vel etiam lectiones praeferunt optimas, ex quibus vulgati emendari queunt.

6. Duo tandem omittere nolumus. Primo in bibliotheca Vaticana sine auctoris nomine exstat vetus codex 4227 inscriptus Corrector et Medicus, cui [CCXCV] similem in bibliotheca Parisiensi S. Victoris vidit etiam Jacobus Petit, ac ex eodem excerptum dedit in Poenitentiali Theodori tom. I, pag. 358. Hic autem ad Burchardi collectionem pertinet, in qua est liber decimus nonus eodem titulo praenotatus, ut vel ex titulis in Burchardi praefatione antea descriptis liquet. Secundo in ms. Vat. 3830 saeculi XI exhibetur Poenitentiale in quo leguntur interrogationes faciendae a confessariis cum taxatione poenitentiae. Hae omnes interrogationes ad verbum exscriptae leguntur in eodem Burchardi libro XIX, cap. 5. Solum in hoc capite Burchardiano plures sunt quam in laudato codice. Interrogationum paragraphi, quos vitandae confusionis [Col. 0325D] causa numeris computavimus atque distinximus, apud Burchardum sunt centum et nonaginta quatuor. In eo autem codice interrogationes eaedem sunt ac in laudato capite quinto Burchardi a num. 1 usque ad num. 59, qui incipit: Violasti sepulcrum. Dein apud Burchardum abundant sequentes numeri a 60 usque ad n. 103 inclusive, qui inscribuntur de arte magica, de sacrilegio, de gula et ebrietate, de irreligiositate, item de arte magica, de superstitione, et item de arte magica. Hi omnes numeri desunt in memorato codice, qui post illa numeri 59, Violasti sepulcrum, etc., subdit: Concubuisti cum sorore uxoris tuae, etc., uti apud Burchardum num. 104, et sequitur usque ad num. 152, Credidisti, quod quidam credere solent, quod sint agrestes feminae, etc. Omittit autem quae in fine hujus numeri apud Burchardum adjiciuntur: In istis omnibus supradictis debent sacerdotes, etc., ac praeterea ignorat sequentem numerum 153, cujus initium est: [Col. 0326A] Fecisti ut quaedam mulieres in quibusdam temporibus, etc. Mox idem codex productis numeris apud Burchardum 154, 155 et 156, praeterit sex numeros sequentes a num. 157, Fecisti quod quaedam mulieres facere solent, ut cum filio tuo parvulo, etc., usque ad num. 162. Profert autem numerum 163, Interfecisti filium vel filiam, etc., cum duobus sequentibus. Caret num. 166, Gustasti de semine, etc. Tum descripto numero 167, Bibisti chrisma, etc., omittit caeteros quatuordecim a num. 168, usque ad 181, atque concludit cum Burchardianis numeris 182, Oppressisti infantem, et 183, Invenisti infantem. Burchardus addit in fine undecim numeros, qui in codice non reperiuntur. Poenitentiale hujus codicis Germanicis Ecclesiis usitatum indicant inter caeteros duo numeri, in quibus Theutonicae locutionis fit mentio. Num. 30, quod Theotonice carina vocatur; et quae num. 151 apud Burchardum efferuntur, quod vulgaris stultitia Wervvolff vocat, in codice exprimuntur sic: quod theutonice [Col. 0326B] Werevulf vocatur. Facile autem ex dictis conjicere licet Burchardum hoc Poenitentiale apud suos receptum collectioni inseruisse, et ex aliis poenitentialibus addidisse quae in eo desiderantur.



CAPUT XIII. De collectione S. Anselmi episcopi Lucani.

1. Sancti Anselmi Lucani episcopi collectionem, quae fere tota in Gratianum transiit, explicare non minimi interest, cum praesertim ea in manuscriptis delitescens non satis perspecta sit. Lucas Vadingus atque Acherius ipsam typis proferendam receperant; sed alter morte praeventus, alter vero aliis curis distractus, infectum opus reliquerunt. Cum itaque ex codicibus omnis notitia pendeat, codices quos expendere licuit prius memorandi sunt. Quatuor mss. codices in Vaticana bibliotheca reperimus signatos num. 1364, 3531, 4983 et 6361. Ex his duo chartacei [Col. 0326C] recentiores sunt, nimirum 3531 et 4983; cumque in horum marginibus notentur Gratiani distinctiones, seu causae, et quaestiones, in quibus eadem capitula recepta fuerunt, hos codices illos esse censemus quos Gratiani emendatores adhibuere. Codex 3531 tabulam praemittit librorum tredecim; at in libro septimo, non tamen perfecto desinit. Integros vero libros tredecim continet alius codex 4983, qui ex antiquo exemplo dimanat scripto sub Innocentio II, in fine enim exhibet catalogum Romanorum pontificum, qui usque ad Calixtum II annos pontificatus notat; at sine annorum notatione addit duos alios pontifices, Honorium II et Innocentium II. [CCXCVI] Duo alii Vaticani codices pergameni 1364 et 6361 vetustiores sunt, quorum primus catalogum Romanorum pontificum concludit in Gregorio VII, post cujus mortem Anselmus, sede adhuc vacante, supremum diem obiit; alter vero catalogum producit usque ad Paschalem II, quo vivente cum idem codex fuerit exaratus, anni pontificatus [Col. 0326D] ejus nequaquam notantur. In his vero duobus antiquioribus mss. duodecim tantum libri leguntur, omisso undecimo de poenitentia. Anselmi nomen in duobus codicibus vetustioribus, qui omni titulo carent, desideratur; nec non in Vaticano recentiori 4983. Solus codex Vat. 3531 Anselmum praefert hoc titulo p. 12: Incipit capitulatio librorum quos B. Anselmus Lucensis episcopus de coaequalibus causis singulos in hoc volumine libros composuit. Et iterum post librorum capitulationem, seu tabulam pag. 16, his verbis: Incipit authentica et compendiosa collectio regularum et sententiarum sanctorum Patrum et auctorabilium conciliorum facta tempore Gregorii sanctissimi papae a B. Anselmo episcopo Lucensi, ejus diligenti imitatore et discipulo, cujus jussione et praecepto desideranter consummavit hoc opus. In alio ms. Vat. recentiori 4983 haec postrema inscriptio usque ad vocem conciliorum tantummodo legitur. Duo Barberina exempla laudantur quorum unum signatur num. 1881, septem tantum [Col. 0327A] priores libros continens, in fronte auctoris nomen rhythmo vetusto insertum exhibet.

In Trinitatis nomine
Sanctae et individuae
Incipit hinc feliciter
Istius libri series,
Quem scilicet ex Italia
Anselmus, quique pontifex
Lucanae fuit Ecclesiae,
Vir prudens ac catholicus
In Christi fide fervidus
Carpsit ex toto canonum
Et Patrum sanctorum corpore, etc.
Duo item codices 765 et 766 bibliothecae S. Germani a Pratis memorantur, unus apographus exempli Barberini, qui rhythmicis recitatis versibus distinguitur; alter sine auctoris nomine ac sine ullo titulo, optimus et antiquus vocatur a Baluzio in praefatione ad [Col. 0327B] Antonii Augustini libros de emendatione Gratiani num. 19, ubi etiam testatur hunc codicem nihil continere posterius anno 1086, quo S. Anselmus obiit. Laudatur praeterea recentior codex regius Parisiensis saeculi XVI, qui plane similis Vaticano 3531, septem tantum libros cum iisdem inscriptionibus auctoris nomen praeferentibus continet. Antonius Augustinus tres codices vidit, quorum unus Romanus, uti vocat, est ms. Vat. 4983; alium vero, quem veterem meum appellat, duodecim tantum libros complectentem, ex aliquot indiciis eum esse deteximus qui in Vaticanam bibliothecam postea traductus, signatur num. 6361. Hos duos codices in Epitome canonum frequenter adhibuit. De tertio ejus codice nihil rescire potuimus. Ignotum tandem, sed vetustum exemplum communicatum nobis fuit ex monasterio S. Benedicti Padilironensi, quod libros tredecim sine auctoris nomine continens, saeculo XII scriptum creditur.

2. Antonius Augustinus, cui tres codices auctoris [Col. 0327C] nomine expertes praesto fuerunt, de Anselmo auctore dubium inspersit, quod alii non pauci subinde susceperunt. Duo praecipue difficultatem facessunt. Primo quia nulla hujus collectionis mentio facta est ab iis qui ejusdem S. Anselmi opera recensuerunt. Inter hos praecipue movet coaevus vitae ejusdem auctor, atque poenitentiarius, qui alia minoris momenti opuscula referens, hoc non videtur fuisse praetermissurus, si ab Anselmo lucubratum novisset. Secundo quia codices aliqua eidem collectioni inserta praeferunt ex Urbano II et Paschali II, qui post S. Anselmum ad apostolicam sedem evecti fuere. Notat praeterea idem Augustinus magnam in ipso opere codicum varietatem. Nam praeter eos codices, qui undecimo libro carent, magna est varietas in numeris capitum singulorum librorum: alii enim codices plura, alii pauciora capitula singulis fere libris comprehendunt.

[CCXCVII] 3. Cum id exploratius declarare non minus ad collectionem cognoscendam, quam ad judicium [Col. 0327D] ferendum de auctore maxime conferat, tituli singulorum librorum cum varietate praecipua capitum praenotandi sunt.

Liber I. De primatu et excellentia Romanae Ecclesiae. Alias, De potestate et primatu apostolicae sedis. C. 90, al. 91 vel 94.

Lib. II. De libertate appellationis. Alias, De primatu Romanae Ecclesiae et libertate appellationis. C. 78, al. 81 vel 82.

Lib. III. De ordine accusandi, testificandi et judicandi. C. 117, al. 124 vel 127 vel 131.

Lib. IV. De privilegiorum auctoritate. C. 55, vel 56 aut 57.

Lib. V. De ordinationibus Ecclesiarum, et de omni jure ac statu illarum. Alias, De ordinatione et jure ac statu Ecclesiarum. C. 71, al. 83 vel 93.

Lib. VI. De electione et ordinatione ac de omni potestate sive statu episcoporum. C. 201, al. 203 vel 207.

[Col. 0328A] Lib. VII. De vita et ordinatione clericorum. Alias, De vita et ordinatione presbyterorum, diaconorum et reliquorum ordinum. C. 201, al. 207 vel 209 aut 213.

Lib. VIII. De lapsis. C. 39.

Lib. IX. De sacramentis. C. 64, al. 69.

Lib. X. De conjugiis. C. 63, al. 68 vel 70 aut 76.

Lib. XI. De poenitentia, C. 174, al. 179.

Lib XII. De excommunicatione. C. 75.

Lib. XIII. De vindicta et persecutione justa. C. 28, al. 29 vel 34.

4. Notandum est hanc numerorum varietatem duplici ex capite proficisci, nimirum aliquando ex divisione unius numeri in duos, vel econtra, saepius vero ex additamentis, quae cum posteriora sint, fere in fine librorum descripta inveniuntur, nec in praemissa tabula capitulorum indicantur. Immo quaedam additiones sine numero, et quandoque charactere diverso subjectae sunt. Sic, ex. gr., antiquus codex Vat. 1364 libro quarto duo capita 56 et 57 addita praefert, quae in tabula capitum non proponuntur; et libro sexto in [Col. 0328B] fine addit sine ullo numero epistolam Urbani II ad L. Praepositum Ecclesiae S. Iventii apud Ticinum, libro septimo canones Placentinae synodi sub eodem Urbano an. 1095, libro octavo epistolam Alexandri II ad Landulfum in Corsica, omnia sine numero et in fine librorum, quod manifestum additamenti indicium est. Praeterea libro undecimo alia manu accedit Innocentii II epistola ad archiepiscopum Mediolanensem, et ad episcopos Cumanum atque Laudensem. Codex chartaceus Vat. 4983 in fine libri quarti diverso charactere addit decretum Calixti II in concilio Lateranensi, ac inter alia additamenta antecedenti codici communia libro tertio subnectit eam Urbani II epistolam ad Praepositum Ecclesiae S. Iventii, quae in superiori codice additur in fine libri sexti. Quaedam tamen capita non solum in fine, sed etiam in corpore manuscripti 4983 interseruntur libro quinto et sexto, quae cum in aliis codicibus non inveniantur, additamenta esse noscuntur. Licet vero hic codex plures [Col. 0328C] additiones receperit quam Vaticanus 3531, caret tamen duobus decretis Urbani II, quae in cod. 3531 inseruntur cap. 150 et 175. Codex Padilironensis in fine cujusque libri quaedam folia alba olim relicta exhibet; et in his foliis plerumque plura postea pontificia decreta descripta fuerunt charactere minutiori quo alia quoque in marginibus identidem scripta leguntur.

5. His praemissis, quid de hac collectione sentiendum sit, paucis dicamus. Eam in Italia conditam ostendunt non solum codices in Italia frequentiores, vel ex Italia in alias provincias allati, sed monumenta praesertim Italica atque Romana, quae in aliis exterarum gentium collectionibus non inveniuntur. Talia sunt fragmenta ex Ordine Romano, nonnulla capitula ex epistolis et actis sub recentioribus pontificibus ac praesertim sub Gregorio VII, et quaedam etiam ex rarissimis epistolis Gelasii I et Pelagii I, quae ex apostolicis scriniis videntur educta, et ex hac collectione a Gratiano recepta, ex hujus editione innotuerunt. [Col. 0328D] Notatu dignum est quod Italicus hic auctor non solum ex Romanis legibus, sed ex Capitularibus etiam quaedam excerpsit. Si porro additamenta separentur, hanc collectionem sub Gregorio VII lucubratam patebit. [CCXCVIII] Nihil enim habet quod hoc pontifice posterius sit. Quaecunque autem movebant ex Urbano II, Calixto II et Innocentio II, ea ad additiones pertinere deprehendimus, uti etiam Antonius Augustinus persensit scribens: Sed potuerunt addi ea capita post Anselmi mortem ab aliquo viro studioso. Enimvero duo praesertim codices Vat. 6361 et vetustus Sangermanensis a Baluzio laudatus omnia ejusmodi additamenta posteriora anno 1086 plane ignorant. Hinc ergo nihil obest quominus hanc collectionem tribuamus S. Anselmo episcopo Lucano, quem quidem ejus auctorem duo diversi fontes testantur, nimirum tum illi codices qui duplici epigraphe Anselmi nomen praeferunt, tum potissimum codex Barberinus, [Col. 0329A] qui idipsum rhythmicis versibus prodidit: hi enim versus vetustioris aetatis testimonium praebent. Equidem versus rhythmici jam descripti in ms. Barberino clauduntur his aliis quatuor versiculis:

Et haec sunt sanctorum nomina
Veneranda per omnia
Romanae sedis praesulum
A Petro descendentium.
Subjicitur autem catalogus Romanorum pontificum a S. Petro ad Honorium II usque. Igitur qui eos versus compegit, vixit sub Honorio II, id est non multo post Anselmi mortem.

6. Initio quidem sine auctoris nomine haec collectio prodiisse videtur; ac propterea plerique codices Anselmi nomine carent. Quae autem exemplaria ejus nomen praeferunt, vel merum B. Anselmi episcopi nomen exhibent, vel elogium addunt, quod viris sanctitate insignibus vita functis convenit. Vivo autem Anselmo haec collectio edita non videtur, sed [Col. 0329B] in schedis ejus post mortem inventa atque vulgata, nec tamen omnino perfecta, ac propterea praefatione aut epistola nuncupatoria caret. Hinc fortassis auctor vitae ejus, aliique scriptores qui caetera Anselmi opera recensent, nullam hujus collectionis mentionem fecerunt, quod scilicet ab eodem edita et perfecta non fuerit. Postea vero quam aliquot exemplaria sine auctoris nomine exscripta et pervulgata fuerunt; alii, quibus notus erat auctor, in aliis codicibus subinde transcriptis Anselmi nomen praefixere. Quod porro in quibusdam, iisque vetustis codicibus, liber undecimus de Poenitentia, qui ejusmodi collectionum praecipua pars esse solet, desideretur; forte primus librarius, ex quo ejusmodi manuscripta proficiscuntur, in schedis S. Anselmi duodecim tantum libros nactus excripsit: liber vero de poenitentia ab aliis diligentiori cura inventus suo loco insertus fuit, uti sane suo loco insertus legitur in duobus antiquis mss. Padilironensi et San-Germanensi, nec non in Vat. 4983, [Col. 0329C] quem licet recentiorem, ex vetustiori tamen exemplo derivatum observavimus scripto sub Innocentio II.

7. Eminentissimus cardinalis Baronius ad annum 1086 n. 14 textum recitat, quem tribuit illi anonymo Anselmi poenitentiario qui Vitam ejus scripsit. Anselmus ex multis et diversis sanctissimorum Patrum voluminibus unum compilavit canonicarum sententiarum non modicum corpus. His verbis indicari videtur collectio canonum. Verum in integra et germana Vita S. Anselmi quam poenitentiarius ejus digessit, ut idem Baronius postea subdit, aliter scribitur sic: Apologeticum unum ex diversis sanctorum Patrum voluminibus compilavit, quibus domini papae sententiam, et universa ejus facta atque praecepta canonicis defenderet rationibus: quae non collectionem canonum, sed Apologeticum a Canisio editum pro Gregorio VII contra Guibertum manifestissime indicant. Oudinus (Tom. II de Script. Eccles. pag. 721) quosdam eruditos censere ait, opus a Canisio impressum nihil esse aliud quam excerpta quaedam ex collectione canonum [Col. 0329D] ejusdem Anselmi aliunde a Canisio comparata. Possunt autem nullo negotio experiri an haec conjectura vera sit, quibus adsunt aliqua exemplaria mss. collectionis canonum Anselmi Lucensis, cum quibus idem opus impressum conferri possit. Nos, qui plura exemplaria vidimus, eam conjectationem inanem perspeximus. Apologeticum enim opus contextum est pluribus testimoniis in scopum colligatis refertum, quod a mss. collectionem canonum continentibus abest quam longissime. In eo autem Apologetico, quod certum est Anselmi opus, inter plura quae proferuntur testimonia, libro secundo leguntur rariora Gelasii I et Pelagii I fragmenta, nec non textus ex Romanis legibus [CCXCIX] atque Capitularibus, quemadmodum in collectione canonum observavimus. Haec allegationum et testimoniorum concordia S. Anselmum collectionis non minus quam Apologetici auctorem confirmat.

[Col. 0330A] 8. Nonnulli inter mss. exempla collectionis Anselmi referunt codicem Basilicae Vaticanae 118 C, saeculi XI, cui quidem recentissimo charactere Anselmi nomen inscriptum fuit. Etsi vero non pauca contineat quae in aliis Anselmi mss. inveniuntur, in multis tamen discrepat. Primo differt in librorum numero: novem enim libros tantum complectitur, qui fere titulis et capitulis carent. Decreta pontificum huic collectioni et Anselmo communia, alio saepe in libro leguntur apud Anselmum, alio in hac collectione. Haec praeterea expers est aliquot decretis pontificum quae describuntur in Anselmo, aliaque decreta exhibet quae in Anselmo desiderantur. Inter haec est epistola Joannis papae ad Isaac Syracusanum, quae apud Gratianum legitur caus. 16, q. 2, c. 1, ubi Romani correctores, qui Anselmi codices diligenter evolverant, laudant unum codicem Populeti, id est collectionem Tarraconensem, eo quod nec in mss. Anselmi, nec in alia collectione eam epistolam invenerant. Adde nonnulla folia identidem vacua in eo Basilicae exemplo [Col. 0330B] relicta, adeo ut primus imperfectae collectionis fetus sit, cui postrema auctoris manus defuit. In superiori hujus codicis margine pag. 73, libellus accusationis describitur sub Eugenio III, quem hic inserimus.


Libellus accusationis.

Eugenius papa. Die Martis apud praedictum dominum Eugenium papam Johannes presbyter professus est se Lanfrancum Ticinensem episcopum lege canonum de simonia reum deferre, quod dicat eum cum Alberto diacono in civitate Novaria, domo Petri Ruffi, mense Aprili, papa Lucio anno I, commisisse simoniam. Ego Johannes presbyter profiteor me hujus libelli auctorem.

Inter episcopos Ticinenses in Ughelli serie nullus Lanfrancus Lucii II et Eugenii III tempore refertur. Ibidem per haec tempora recensentur Alfonsus, Conradus, ac Petrus, cui successor profertur S. Lanfrancus, qui cum ab Alexandro III fuerit ordinatus anno [Col. 0330C] 1178, diversus est ab eo, qui jam sub Lucio II et Eugenio III Ticinensem sedem occupabat.



CAPUT XIV. De collectione manuscripta Vaticana cardinalis Deusdedit. Aliquot documenta hactenus inedita exinde producuntur.

1. Deusdedit presbyter cardinalis creatus a Gregorio VII titulo Apostolorum in Eudoxia, duo opera scripsit, quae cum aeque in libros seu partes quatuor dispertita sint, et plura ex sacris canonibus afferant, a nonnullis invicem confusa, accurate distinguenda sunt. Unum, digestum sub Victore III, est collectio canonum; alterum, tempore Urbani II, adversus invasores et simoniacos et reliquos schismaticos scriptum fuit. Romani correctores Gratiani unius collectionis canonum indicium dederunt in catalogo librorum quibus usi sunt, his verbis: Deusdedit cardinalis collectio canonum, et libri quatuor de Rebus ecclesiasticis [Col. 0330D] ex Vaticana. Libros autem quatuor de Rebus ecclesiasticis idem esse ac collectionem canonum, quam in notis allegant, palam fit ex notatione eorumdem in caput 6 dist. 40, ubi haec habent: Deusdedit presbyter cardinalis tit. Apostolorum in Eudoxia, tempore Victoris papae tertii, libros quatuor de Rebus ecclesiasticis composuit, qui in bibliotheca Vaticana servantur; et in libro primo c. 201 ex gestis Bonifacii martyris et archiepiscopi Moguntini sedis apostolicae legati haec sanctissimi illius viri de Romano pontifice ac sede apostolica verba refert, etc., quae quidem lib. I c. 231 in canonum collectione Vaticana ejusdem cardinalis leguntur. Utrumque vero hujus cardinalis opus postea distincte memoravit Antonius Augustinus in Judicio de quibusdam veteribus canonum ecclesiasticorum collectoribus cap. 28. Ex praefatione in collectionem canonum, quam tantum se legisse testatur, pauca retulit, [CCC] quibus operis divisio profertur. [Col. 0331A] Alterius vero operis adversus invasores et simoniacos, ac reliquos schismaticos, cum duo ipsi praesto essent mss. exempla ex codice Basilicae Vaticanae transcripta, eodem frequenter usus est in epitome canonum. Hoc secundum licet plures canones et testimonia contineat, non est tamen collectio canonum; sed contextum est opus ipsius cardinalis, in quo confutans invasores, simoniacos atque schismaticos sui temporis, plures auctoritates in confirmationem inseruit. Hinc recte Antonius Augustinus de eodem opere scripsit: Hic non eadem ratione utitur qua Burchardus, Ivo, Anselmus, et Gratianus, ut colligat tantum dicta Patrum vel conciliorum; sed ipse pluribus utitur argumentis, et sua auctoritate Patrum confirmat, aliena confutat, et acrius in causa versatur quae illis temporibus Ecclesiam Dei perturbabat. Hujus operis divisio ab ipso cardinali his verbis exprimitur: Quatuor itaque sunt de quibus Deo auctore scribere proponimus: Primum quod regi non liceat sacrosanctis Ecclesiis episcopos constituere. Secundum de simoniacis, schismaticis [Col. 0331B] et eorum sacerdotio, et sacrificio, etc. Tertium quod clerus a saecularibus pasci debet atque honorari, non infamari, etc. Quartum quod saeculari potestati non liceat in Ecclesiam clericos introducere, vel expellere, nec res ecclesiasticas regere, vel in sua jura transferre. Hoc opus respicit Anonymus Melicensis de Viris Illustribus c. 113 inquiens: Deusdedit cardinalis . . . . . . scripsit contra Guibertinos. Nonnulla ejusdem operis prolixa fragmenta, quae contextum opus demonstrant, videsis apud eminentissimum Baronium ad annum 1059 n. 30 et seqq., ad an. 1080 n. 31, et ad an. 1081 n. 22 et seqq.

2. Instituti vero nostri propria est collectio canonum, ex qua idem cardinalis Baronius solius praefationis excerptum dedit ad an. 1080 n. 30, et 1087 n. 22. Hanc olim paucis laudavit Pandulfus Pisanus in Vita Victoris III, ex quo Platina et alii qui Vitas Romanorum pontificum lucubrarunt. Ad hunc (Victorem III), inquit ille, Deusdedit presbyter tituli Apostolorum [Col. 0331C] in Eudoxia composuit et ordinavit librum canonum. Codex Vaticanus hujus collectionis, qui a nonnullis laudatur, est signatus num. 3833. Alium vero codicem indicat Petrus Pithoeus in synopsi historica virorum clarorum qui canones et decreta ecclesiastica collegerunt. Memorata enim ejusdem cardinalis collectione de rebus ecclesiasticis, Vidimus, ait, aliquando exemplar hujus collectionis in bibliotheca Dominicanorum Valentin. Canarum quatuor in libros distinctum, continens multa ex Romanae Ecclesiae scriniis: cujus quidem generis plura documenta in eadem collectione descripta videbimus. Vaticanum exemplum, quod commode licuit evolvere, ipsi auctori suppar est, ut non tam ex charactere ejus aetatis, quam ex praemisso catalogo Romanorum pontificum liquet, qui in Paschali II, Urbani II successore, desinit.

3. Initio codicis descriptae leguntur duae annotationes, una de synodis generalibus, altera de particularibus, quas in Isidorianis mss. invenimus. Tum subjicitur [Col. 0331D] annotatio de decretalibus apostolicorum, cujus meminimus part, III, c. 2, n. 5. Sequitur laudatus catalogus Romanorum pontificum a S. Petro ad Paschalem II usque. Dein incipit collectio ab epistola Deusdedit ad Victorem III, ex qua collectionis tempus agnoscitur. Victor enim tertius creatus mense Maio an. 1086, e vivis excessit anno sequenti mense Septembri. Ex ea non tam consilium et partitio operis, quam fontes ex quibus cardinalis profecit, agnoscere licet. Cumque ea nondum edita sit, hic inserenda est.

»Beatissimo atque apostolico viro pontifici domno papae Victori tertio et omni clero sanctae Romanae Ecclesiae Deusdedit exiguus presbyter tituli Apostolorum in Eudoxia.

»Novit beatitudo vestra quod sancta Romana Ecclesia idcirco omnium Ecclesiarum mater scribitur et creditur, quoniam B. Petrus ipsius institutor prius [Col. 0332A] patriarchalibus sedibus in Oriente, et postea e latere suo primos dedit pastores omnibus urbibus quae sunt in Occidente. Ipsi apostolo haec ordinatio maxime competebat, cui principaliter Christus Dei Filius, coelestis regni clavibus traditis, suas oves pascere jusserat, cuique fratres suos in eadem fide confirmare praeceperat. Cujus tam excellentissimi privilegii insignia munera diligenter attendentes 318 Patres qui in Nicaeno consederunt [CCCI] concilio, statuerunt (ut Athanasius episcopus Alexandrinus scribit B. Felici papae) non debere absque Romani pontificis sententia concilia celebrari, nec episcopos damnari, et omnia majora negotia ad ejusdem judicium debere deferri. Sed et Sardicense concilium, quod 300 episcopos habuit teste universali synodo, quae a suis conditoribus octava dicitur, capitulo 3, et 4, et (Cor. VII et X) 6, et 9, eadem statuit, et ita inter caetera B. papae Julio scripsit: Optimum et valde congruentissimum esse videbitur, si ad caput, id est ad B. Petri apostoli sedem de singulis quibusque provinciis Domini [Col. 0332B] referant sacerdotes. Huic etiam ante illam synodum tantum reverentiae ab antiquis Patribus legitur impensum fuisse, ut ille insignis martyr Cyprianus, Africanae provinciae primas, legatur in suis epistolis presbyterorum et diaconorum Romanam Ecclesiam post martyrium Fabiani gubernantium statutis humiliter paruisse, et eorum quae apud suam provinciam gerebantur, directis ad eos epistolis, rationem reddidisse. Quin etiam idem clerus legitur in epistolis ad eumdem Cyprianum missis, et ad Siciliam, et ad diversas partes epistolas direxisse, et nondum praesidente Cornelio pro imminentibus tunc negotiis etiam ad celebrandam Romae synodum episcopos convocasse.

»Quae cum ita sint, satis impium videtur quemlibet qui christiano nomine glorietur, christianis temporibus Romanae Ecclesiae monitis non acquiescere, cum sub persecutionis crudelitate Deo digni pontifices tam devote paruerint, etiam dum careret [Col. 0332C] pontifice. Arbitrati quippe sunt Patres spiritu Dei pleni, beatos apostolos Petrum et Paulum in ea magnificis meritis vivere et praeesse, fidemque, quam ab eisdem suscepit, quae in toto mundo, eodem B. Paulo attestante; annuntiata est et laudata, in eadem usque in saecula non deficere; sed ut eidem B. Petro imperatum fuerat, usquequaque positos fratres in eadem fide confirmare. Haec etsi interdum adversis mundi flatibus opprimitur, meritis tamen principum apostolorum, qui in ea et vivunt et praesident, non obruitur. Quoniam etsi aliquando ad probationem portae inferi adversus eam valent, tamen Jesu Domino orante pro fide Petri ne deficiat, nullatenus praevalent. Itaque ego auctoritatis ipsius privilegium, quo omni christiano orbi praeeminet, ignorantibus patefacere cupiens, Domino mihi opem ferente, ex variis sanctorum Patrum et christianorum principum auctoritatibus, potioribus quibusque in unum congestis, praesens defloravi opusculum quadrifaria dispertitum partitione. Nam primus liber continet privilegium [Col. 0332D] auctoritatis ejusdem Romanae Ecclesiae. Et quoniam Ecclesia sine clero suo esse non potest, neque clerus absque rebus quibus temporaliter subsistat; huic subjunxi secundum et tertium de clero et rebus ejusdem Ecclesiae. Quia vero saeculi potestas Dei Ecclesiam sibi subjugare nititur, libertas ipsius et cleri et rerum ejus, tertio et maxime quarto libro evidenter ostenditur. Singulas autem deflorationes huic operi insertas juxta ordinem capitulorum minime locavi, quia pene omnes aliae bina, aliae plura in se negotia continent; et si secundum numerum negotiorum de quibus agunt acciperent sectionem, mihi laborem plurimum, et auctoritati afferrent derogationem: ideoque moneo scriptorem, ne lector graviter offendatur, ut non solum in emendatione codicis, verum etiam in utrisque numeris recte se habendis et cautissime emendandis diligentiam adhibeat, scilicet in eo qui suppositus est quibusque capitulis, et [Col. 0333A] item in eo qui per totum codicem praepositus est singulis deflorationibus.

»Porro si qua hic inserta, quod etiam in evangelistis saepe contingit, sibi invicem contraria videbuntur; discretione adhibita facile patebit, quod neque sibi, nec extra positis scripturis adversentur. Quod si patenter adversari contigerit, inferior auctoritas potiori cedere debebit. Itaque primum defloravi quaeque optima de quibusdam universalibus synodis, id est Nicaena, Ephesina prima, Chalcedonensi et VI, et VII, et VIII, quae partim a quatuor, sive a quinque patriarchis, ab eorum partim vicariis sub diversis temporibus universaliter celebrata fuisse noscuntur. De quarum auctoritate, nisi qui insaniat, nemo dubitat. Sed et de reliquis conciliis Orientalibus non abs re putavi quae congrua visa sunt mutuare, a quibus videbam Romanos [CCCII] pontifices in suis constitutionibus, quod et curiosus lector deprehendere poterit, auctoritatem accepisse. Praeterea quaedam [Col. 0333B] assumpsi de Carthaginensi synodo, quae a 200 et 17 episcopis sub papa Zosimo acta est, praesentibus et ipsius legatis Faustino episcopo, et Philippo, et Asello presbyteris, in qua eisdem praesentibus confirmata sunt et inserta eidem synodo Africana concilia diversis capitibus, de quibus Coelestinus, et Symmachus, et Hadrianus quaedam videntur in suis decretis inserere. Et quoniam adversarius, dum rationi succumbit, auctoritatem infamat, sciendum est quoniam omnia concilia sive universalia, sive provincialia, quae ante Chalcedonensem synodum acta fuerant, postea confirmata et corroborata fuerunt in eadem cap. 1, quod ita se habet: Regulas sanctorum Patrum per singula nunc usque concilia constitutas, proprium robur obtinere decrevimus. Nam Chalcedonense concilium a 630 Patribus sub Leone papa gestum, est ejus auctoritatis ac firmitudinis, ut quisquis ejus soliditatem non tenet, cujuslibet vitae atque actionis existat, ut B. Gregorius ait, etiamsi lapis esse videatur, extra Dei aedificium jaceat. Sed et de [Col. 0333C] auctoritate canonum apostolorum, qui per Clementem Romanum pontificem de Graeco in Latinum translati dicuntur, quorum etiam auctoritate VII universalis synodus Patrum CCCL et idem Gregorius in suo Registro uti videtur, de quorum, inquam, et quorumlibet aliorum canonum auctoritate Anastasius Romanae Ecclesiae bibliothecarius in prologo ejusdem VII universalis synodi, quam de Graeco in Latinum transtulit, Joanni VIII papae ita scribit: Praedecessore vestro PP. Stephano et apostolatu vestro decernente non tantum solos apostolorum quinquaginta canones Ecclesia recipit, utpote tubarum Spiritus sancti, sed yetiam omnium omnino probabilium Patrum, et sacrorum conciliorum regulas et institutiones admittit, illas duntaxat quae nec rectae fidei, nec bonis moribus obviant; sed nec sedis Romanae decretis admodum quid resultant, quin potius adversarios potenter impugnant. Epistolas autem Clementis ad Jacobum, contra quas quidam garrire videntur, authenticas ostendunt successores [Col. 0333D] ejus Anacletus et Alexander, et quidam alii pontifices, et a Deo Benedictus monachorum pater, qui ex illis plures sententias in suis scriptis inseruerat. Sed et de apostolicae sedis auctoritate hic plurima congessi. Quaedam etiam de opusculis B. Hieronymi, cujus eloquium, ut Augustinus de eo ait contra Julianum, ab Oriente in Occidentem instar solis refulget. Quaedam de opusculis beatorum Cypriani, Ambrosii, Augustini et aliorum Patrum. Et omnimodis operam impendi ut essent plenissima auctoritate quae hic congessi. Quoniam sicut aliquos quibus haec placerent, ita non defuturos quosdam qui his inviderent, non ignoravi. Praeterea antiquum ordinem electionis seu consecrationis Romani pontificis et cleri ejus huic operi inserere libuit. Nam quidam olim in Dei et sanctorum Patrum sanctionibus contemptum ad sui ostentationem et ascribendam sibi ventosam auctoritatem, quae nullis canonicis legibus stare potest, scripserunt sibi novam ordinationem [Col. 0334A] Romani pontificis: in qua quam nefanda, quam Deo inimica statuerunt, horreo scribere. Qui legit intelligat. Porro de modo docendi subditos pauca hic inserta sunt: quoniam et laboriosum et alterius operis arbitratus sum ad hoc sacram deflorare Scripturam. Potissima autem ad id operis mihi visa sunt Evangelium, et apostolorum Epistolae, et Clementis, et pastorale Gregorii, et super Evangelia homiliae ejusdem 40, et 8, et 9, et 10, super Ezechielem. Et quoniam dum brevitati studeo, plurima utilia me praeterire doleo, moneo curiosum lectorem ut cum vacat, his a quibus haec deflorata sunt studium adhibeat; non ut defloratis aliquid adjungat, sed ut suo desiderio satisfaciat. Hoc itaque opus vestrae paternitati dedicavi, quod non solum sanctae apostolicae sedi, sed omni Ecclesiae et omni clero profuturum putavi. Obsecro autem legentem in Domino, ut pro meis excessibus ad Dominum intercedat.«

Ex hac epistola patet collectionis divisio in libros [Col. 0334B] quatuor, quorum primus de primatu et potestate Ecclesiae constat ex titulis seu capitulis 251, secundus de Romano clero ex cap. 131, tertius de rebus Ecclesiae ex cap. 159, et quartus de libertate Ecclesiae et rerum ejus ac cleri, ex cap. 162.

[CCCIII] 3. Quae vero et quam gravia in ipsis libris contineantur, demonstrat ipsa titulorum tabula, quae post epistolam nuncupatoriam statim subjicitur. Haec veluti rerum index, seu totius operis breviarium, Ferrandiano simile videtur: siquidem in describendis singulorum librorum titulis, si quae in aliis libris ad eumdem titulum, ex. g. primi libri, pertineant, ea pariter ex iisdem libris indicat. In ipso autem collectionis corpore textus hoc ordine proferuntur. Primo sacrae Scripturae loca, ubi opportuna sunt, descripta leguntur; dein canones conciliorum. Graecarum autem synodorum canones nunc ex Dionysiana versione, nunc ex Prisca producuntur, aliquando etiam ex utraque: nam lib. I, n. 1, Nicaenus canon sextus primum ex Prisca, dein ex Dionysiana recitatur hac [Col. 0334C] notatione: Alia translatio sic habet. Nonnunquam etiam, sed rarius, Isidoriana interpretatio adhibetur. Cum vero quidquid ex Prisca, vel Isidoriana affertur, inveniatur in codice Vat. 1342, qui ad veterem Lateranensem bibliothecam pertinuisse traditur; hoc codice cardinalem Deusdedit usum fuisse valde credibile est. Ex Prisca nimirum profert aliquot canones Nicaenos, Antiochenos, et Chalcedonenses: ex Isidoriana vero unum Ancyranum, et alium Gangrensem: uti sane illi ex Prisca, isti ex Isidoriana translatione in eodem codice describuntur. Post canones sequuntur decreta Romanorum pontificum, in quibus nonnulla ex. Pseudo-Isidorianis apocryphis. Plura suppetunt ex Registro Gregorii VII, qui Victori III praecesserat. Subduntur, ubi locum habent, Patrum testimonia, et nonnulla ex Justiniani legibus, quaedam ex Historia Anastasii Bibliothecarii, ex Pontificali Romano, quo Vitae pontificum describuntur, ex libro Romanorum pontificum, qui dicitur Diurnus, ex Historia Pauli diaconi, ex Chronico Victoris Tunonensis, [Col. 0334D] et ex Actis S. Bonifacii episcopi Moguntini. Inseritur antiquus Ordo Romanus, qui incipit: In quacunque schola reperti fuerint pueri bene docti litteras, tollantur et nutriantur in schola cantorum, etc. Est Ordo Romanus nonus a Mabillonio editus tom. II Musei Italici pag. 89, qui tamen in nostro codice variantes lectiones notatu dignas, et vetustiorem aetatem praefert.

4. Plura addit cardinalis ex tomis Lateranensis basilicae ad patrimonium S. Petri pertinentia, ex quibus nunc unum, nunc aliud volumen laudat, quae esse ait in archivo sacri palatii Lateranensis. Celebris est liber de Censibus Cencii Camerarii, qui postea fuit Romanus pontifex Honorius III. Hic liber impressus est a Muratorio tom. V Antiquitatum Italicarum. Deteximus vero ea quae in hoc libro leguntur a pag. 827 ejusdem editionis, Hadrianus papa obtinuit, etc., usque ad pag. 842 totidem verbis (quibusdam variantibus [Col. 0335A] exceptis) a cardinali Deusdedit ex tomis Lateranensibus fuisse transcripta lib. III, c. 149 et seqq., a pag. 85 ipsius codicis ad pag. 92 usque. Hinc autem perspicitur utrumque ex iisdem fontibus ebibisse; Deusdedit vero saeculo et amplius ante Cencium idem opus suae collectioni inseruisse. Alia porro documenta ex laudato Lateranensi archivo Deusdedit adjecit pag. 92 et seqq., quae in vulgato Cencii libro non leguntur, nimirum integra privilegia Romanae Ecclesiae data a Ludovico Pio, Ottone I, et Henrico I. Accedunt juramenta Roberti ducis Apuliae et Calabriae, ac Jordani et Ricardi principum Capuae, et alia ejusdem generis quamplura, quae partim edita sunt, partim inedita. Praeter regesta Gregorii I et VII, ac Joannis VIII, jam impressa, idem cardinalis nonnulla fragmenta profert ex epistolis Gelasii I, Pelagii I, Honorii I, et Gregorii II, in quibus non pauca ex hac sola collectione supersunt. Lucas Holstenius quaedam ex his typis impressit, quae postea in editiones Conciliorum traducta fuerunt. Alia vero, quae [Col. 0335B] Holstenius omisit, ex eodem codice hic proferimus: in quibus etsi quaedam apud Gratianum recepta legantur, cum tamen in editionibus Conciliorum una cum aliis fragmentis ex Gratiano excerptis vulgata non fuerint, hic indicanda visa sunt, ut in nova Conciliorum editione non omittantur. Illa autem tantum indicaturi sumus, quae in collectione Deusdedit reperimus: caetera enim, quae apud Gratianum exstant fragmenta aliunde transcripta, et in Conciliis nondum impressa, iis accuratius inquirenda et colligenda relinquimus qui novam Conciliorum editionem curabunt.



[CCCIV] FRAGMENTA EPISTOLARUM GELASII I, ex collectione cardinalis Deusdedit, contenta in ms. Vat. 3833.


»Gelasius Helpidio episcopo Volaterrano inter caetera.

»Quo ausu, qua temeritate, etc.«, uti apud Gratianum [Col. 0335C] caus. 23, q. 8, c. 26, ubi correctores Romani in notis ex collectione Polycarpi locum a Deusdedit omissum suppleverunt. Hoc fragmentum in Conciliis omissum, cum caeteris reponendum est.


»Gelasius Majorico et Joanni episcopis.

»Ita nos Squillacinorum caedes geminata pontificum, etc.,« uti apud eumdem Gratianum caus. 25, q. 2, c. 25.


»Gelasius Cresconio, Joanni, et Messalae episcopis.

»Decessorum statuta, etc.,« uti apud Gratianum ibidem c. 19, ubi male »Messaliae episcopis.«


»Gelasius Joanni episcopo Sorano.

»Certum est quidem, etc.,« uti apud Gratianum de Consecr. dist. 1, c. 7. Noster autem codex addit in fine: »Data idibus Aprilis.«


Gelasius Senecioni episcopo.

»Piae mentis amplectenda devotio est, qua se Julius v. h. (id est vir honorabilis) in re Juviana, [Col. 0335D] etc.,« uti in Gratiano caus. 16, q. 7, c. 26. Codex addit in fine: »Data XIII kal. Augusti.«


»Gelasius Agilulpho post caetera.

»Precor autem ut reculam B. Petri apostoli inter Dalmatias constitutam defensare dignemini, et quae vobis vel frater et coepiscopus meus [(a) 1Kb] Honorius pro ejus utilitate suggesserit, vel conductores putaverint intimandum, quam fieri potest, praestare jubeatis.«


»Gelasius Januario post caetera.

»Sed causas quibus beneficia B. Petri apostoli [Col. 0336A] continuata percupias, fidenter injungo. Praestet igitur tua nobilitas, ut rebus pauperum ejus auxilium defensionemque concedat, et conductores earum pio favore tueatur, ut vicissitudinem praestitorum ab eodem percipiat consequentem, cujus meritis et honori devotus ista dependit.«


»Gelasius Firminae illustri feminae post caetera.

»Ad cumulum vero mercedis vestrae pertinere certissimum est, si praedia quae vel a Barbaris, vel a Romanis inconvenienter invasa sunt, vestris dispositionibus egentium victui reformentur. Cujus tanta de provinciis diversis quae bellorum clade vastatae sunt, Romam multitudo confluxit, ut vix ei, Deo teste, sufficere valeamus. Conspicitis ergo quantum boni operis acquiratis, si B. Petro apostolo praedia, quae pro sua quisque anima contulit, vestro post Deum praesidio liberata reddantur. Cujus benedictionis eulogias, quas pro affectione direxi, peto ut grata suscipere mente digneris.«


[Col. 0336B] »Gelasius actoribus urbici.

»Constat vos intulisse actionibus Ecclesiae ex praestatione fundi Claculas, quem conductionis titulo tenes, de fructibus anni consulatus Asterii et Praesidii vv. cc. de indictione 3, auri solidos 30. Notavi. V kal. Augusti Flavio v. c. consule [(b) 1Kb] .«

Alia cautio ejusdem diei ac iisdem verbis subjicitur ab eodem Gelasio data Vincomalo, ubi solum fundi nomen deest.


»Gelasius Hereleuvae reginae [(c) 1Kb] .

»Qui pro victu pauperum domno filio meo excellentissimo regi cum meis litteris supplicaret, Petrum Ecclesiae defensorem dirigere properavi. Quo veniente [CCCV] sublimitatem quoque tuam salutare non destiti, plurimum deprecans ut pro vestrae salutis et prosperitatis augmentis egentium causas juvare dignemini. Data V kal. Martii.«



FRAGMENTA EPISTOLARUM PELAGII I, ex eadem collectione Deusdedit.
[Col. 0336C]

»Pelagius Melleo subdiacono inter caetera.

»Notariorum sedis nostrae insinuatione didicimus, nullius indictionis a tempore quo tibi primum Ecclesiae patrimonium constat esse commissum, usque hactenus ratiocinia sunt [Lege esse] decissa; et ea sint [Lege sunt] necessario dispungenda, ut quid ecclesiasticis utilitatibus debeatur, vel quid a quoquam usurpatum sit, fideli inspectione cognoscere valeamus; et tu, vel haeredes tui in futuro tempore securitate plenaria communiti, nullas possitis inquietudines sustinere.«


»Pelagius Mauro episcopo Praenestino inter caetera.

»Didicimus de patrimonio Hilviade annis quidem de prima, secunda et tertia indictionibus Ampliato quondam presbytero et Stephano diacono vices pontificis in urbe R. agentibus, quod exegisti, fide media persolvisse. De quarta vero indictione secundum [Col. 0336D] ordinationem filii nostri viri religiosi Narsae sacri palatii filiis nostris Dulcitio, Felici, atque Joanni presbyteris, quod exactum fuerat, intulisse. Supervenientibus vero nobis et per Dei gratiam ordinatis intulisti de eadem quarta indictione. Et infra: »Ideoque supplicante dilectione tua ex omnibus suprascriptis praeteritis 6 indictionibus fraternitatem tuam hac securitate credidimus muniendam, ut nulla charitati tuae in posterum a quolibet calumnia moveatur.«


»Pelagius Narsae patricio Anagnosticon inter caetera.

»Bene noverit excellentia vestra nos habentibus [Col. 0337A] duntaxat hominibus et nullam necessitatem patientibus res dare pauperum nulla ratione praesumere: quia neque hoc vobis placere novimus, neque hoc nostro esse officio conveniens judicamus.«


»Pelagius Boetio praefecto praetorio Africae inter caetera.

»Romana, cui Deo auctore praesidemus, Ecclesia, post continuam 15 et eo amplius annorum vastationem bellicam in Italiae regionibus accidentem, et pene adhuc minime discedentem non aliunde nisi de peregrinis insulis aut locis clero pauperibusque, etsi non sufficiens, vel exiguum tamen stipendium consequitur.«


»Pelagius Juliano episcopo Cingulano.

»Constat dilectionem tuam intulisse rationibus Ecclesiae ex praestatione massarum, sive fundorum per Picenum ultra 11 positorum, quod curae tuae commissum est, de indictione 7 filio nostro Anastasio argentario et arcario Ecclesiae nostrae auri solidos [Col. 0337B] D. Notavi die III kal. Augusti [(a) 1Kb] post consulatum Basilii viri clarissimi.«


»Pelagius Dulcitio defensori post quaedam.

»Praeterea rationes nobis nescio quas Graecorum more fucatas de 6 indictionis pensionibus direxisti, suggerens te per 50 solidos, et pro aliis 60 a diacono Varino et nescio quo alio casas recollegisse. Et cum tibi quotidie hinc et inde accrescant praedia, tu nobis de pensionibus angustias generas. Non tibi sufficit quod te a notariis et aliis diversis officiis . . . . . . . . . . . . vix te liberare potuimus, etc.«


»Pelagius Vito defensori inter caetera.

»Ideoque praesenti tibi jussione mandamus ut curam ipsius matrimonii peragere [CCCVI] non omittas; sciens quod nos a te jam et relinquam 6 indictionem, et omnes singularum deinceps indictionum a 7 exigemus pensiones, ut secundum morem et emittas in scrinio cautionem, et brevem ejusdem patrimonii possis accipere.«



DUAE EPISTOLAE HONORII I, ex ejus Registro descriptae in collectione Deusdedit.
[Col. 0337C]

Honorius Gratioso subdiacono.

»Ne cuiquam labor et diligentia quam in rebus Ecclesiae adhibet, possit esse damnosa, ita disponendum est, ut illi suus labor sit utilis, et detrimentum ecclesiasticae res non agnoscant. Proinde domum cum horto suo positam in hac urbe Roma juxta thermas Diocletianas regione A, cum omnibus ad eam pertinentibus, tibi in 29 annorum spatia ad unum auri solidum persolvendum singulis quibusque annis rationibus ecclesiasticis pensionis nomine possidendam concedimus; nec te exinde ejici, vel augmentum pensionis illic constituimus imponendum; ita sane ut reparatio ejusdem domus in cunctis utilitatibus studere, sicut diligens paterfamilias, debeas. Post viginti vero novem annorum curricula [Col. 0337D] eadem domus cum horto suo ad jus S. Romanae Ecclesiae, cujus est proprietas, sine dubio revertatur; nec aliquid ex his quae in ejus meliorationem expensa fuerint, vel a te, vel tuis haeredibus sit repetendi licentia: quia rationis ordo non sinit ut in rei meliorationem expensas repetat qui in eadem pensione augmentum non recepit. Dat. id. Decemb. Indict. 14« (Id est an. 625).


»Honorius Servodei notario.

»Quotiens a nobis illud petitur quod rationi noscitur convenire, animo nos decet libenti concedere. Ideoque quia petisti a nobis ut casale quod appellatur [Col. 0338A] Aurelianum, in integro una cum vineis suis positum via Portuensi juxta sanctos Abdon et Sennen praestantem [Lege praestans] auri solidos duos et semis, juris S. Romanae, cui Deo auctore deservimus, Ecclesiae, tibi ad certum tempus debeamus concedere; eapropter hujus praecepti serie emissa, superscriptum casale cum omnibus ad se pertinentibus tibi a praesenti hac 14 indictione diebus vitae tuae concedimus, ita sane ut a te annis singulis pensionis nomine rationibus ecclesiasticis duo auri solidi et tremissis un. 5 sine mora aliqua persolvantur, quatenus et tu aliquod exinde possis habere remedium, et Ecclesiae nostrae utilitas non decrescat. Post tuum vero obitum praedictum casale ad jus S. Ecclesiae nostrae, cujus est proprietas, revertatur sine dubio. Dat. IV id. Maii indict. 14« (Id est an. 626).


Ex Registro Gregorii Junioris.


[Col. 0338B] »Gregorius Stephano presbytero atque aliis duabus successivis personis.

»Quotiens illa a nobis tribui sperantur quae rationi incunctanter conveniant, animo nos decet libenti concedere, et petentium desideriis congruum impertire suffragium. Ideoque quia postulasti a nobis quatenus fundum Campanum cum domo sua et vinea posita via Flaminia 14 plus minus millibus ab hac urbe Roma, quod tenuit per emunitionem Sergius presbyter et vestararius noster, qui fundus exstitit ex corpore patrimonii Tusciae juris S. Romanae, cui Deo auctore deservimus, Ecclesiae, hunc vobis emissa praeceptione ad tenendum concedere deberemus. Inclinati itaque precibus vestris per hujus praecepti seriem supradictum fundum cum domo et vinea et omnibus ei pertinentibus in integro a praesenti VIII indictione diebus vitae vestrae vobis concedimus detinendum, ita sane ut a vobis singulis quibusque indictionibus pensionis nomine rationibus [Col. 0338C] ecclesiasticis 3 auri solidi difficultate postposita persolvantur, omnemque qua indigent meliorationem ac defensionem praedictus fundus, et vinea, seu domus indifferenter a vobis sine dubio [CCCVII] procurantibus efficiantur; nullaque postea ad dandum annuae pensionis a vobis mora proveniat, sed ultro actionariis S. nostrae Ecclesiae a praedicto tempore persolvatur. Nam si aliter, quod absit a vobis, provenerit de suprascripta melioratione, defensione et annua pensione; statuimus fore invalidam hanc nostram praeceptionem. Post obitum vero vestrum memoratus fundus ad jus sanctae nostrae Ecclesiae, cujus est proprietas, in integro revertatur. Dat. id. Aprilis indict. VIII« (Id est an. 725).

Duo fragmenta ex epistolis Joannis VIII pontificis ad Angelbertam imperatricem, et Ludovicum imperatorem, et litterae ejusdem pontificis ad Annonem episcopum Frisingensem, quae ex ms. Colbertino 2576 vulgavit Baluzius lib. V Miscellaneorum pag. 489 et 490, ex hac nostra collectione olim videntur [Col. 0338D] excerpta, in qua leguntur lib. III, c. 121, 122 et 123.



CAPUT XV. De ms. collectione Bonizonis episcopi Sutrini.

1. Bonizo ob scientiam eminentem ac zelum pro libertate ecclesiastica insignem prius Sutriensis episcopus fuit. At ob Romanae Ecclesiae defensionem e Sutrina sede pulsus, post multas captiones, tribulationes, et exsilia, inquit Bertoldus Constantiensis, a Placentinis catholicis pro episcopo recipitur. Sed a schismaticis ejusdem loci effossis oculis, et truncatus omnibus pene membris martyrio coronatur. Ita ille in [Col. 0339A] Continuatione Chronici Hermani Contracti ad an. 1089, qui idcirco Bonizonis emortualis creditur. At hujus libellum de Sacramentis ad Gualterium Leonensis monasterii priorem e ms. bibliothecae Ambrosianae vulgavit Muratorius dissert. 37 Antiquitatum Italicarum tom. III col. 599, in quo col. 602 Bonizo meminit opusculi a se conscripti contra Ugonem schismaticum. Hujus etiam opusculi mentionem facit libro quarto collectionis mox describendae his verbis: Urbani vero (secundi) pontificis acta, et de ejus victoria si quis scire voluerit, legat librum quem scripsi in Ugonem schismaticum, et ibi inveniet ad plenum dilucidata quae voluerit. Victoria Urbani II quae hic indicatur, illa est qua ex Urbe expulsus fuit antipapa Guibertus. Id autem accidit anno 1089. Citius igitur hoc anno Bonizo opusculum in Ugonem scripsit. Postea vero aliquanto lucubravit tum libellum de Sacramentis, tum collectionem canonum, in quibus illud opusculum jam ante abs se scriptum laudat. [Col. 0339B] Igitur ei anno 1089 affigi nequit ipsius mors, sed postea contigisse dicenda est. Bertoldus itaque si eo anno Bonizonis mentionem fecit, quia tunc vita functum credidit, allucinatus est; uti sane allucinatus est etiam, cum Berengarii Andegavensis mortem retulit anno 1083, nam inter omnes constat eum excessisse anno 1088. Hinc multo magis falsus est Anonymus Melicensis Bertoldo coaevus, cum in libro de Scriptoribus ecclesiasticis cap. 113 Bonizonis collectionem sub Gregorio VII scriptam tradidit. Bonizo Sutriensis presbyter (scribendum erat episcopus) septimi (Gregorii) temporibus scribit excerpta de canonibus.

2. Haec collectio aliquanto post annum 1089 lucubrata diutius ignota fuit. Primus Lambecius tom. II Commentarii de Bibliotheca Caesarea Vindebonensi c. 8, praeter Bonizonis Epitomen Sententiarum S. Augustini inscriptam Paradisus Augustinianus in octo libros distributam cum epistola nuncupatoria ad Joannem abbatem, codicem hujus collectionis in [Col. 0339C] eadem bibliotheca custoditum sic descripsit: »Volumen membranaceum est in-folio minori, seu quarto majori, quod, quantum ex scriptura aliisque circumstantiis judicare licet, haud multo post Bonizonis mortem exaratum est . . . . Continetur autem in memorato codice ineditum hactenus Decretale Bonizonis, sive Syntagma Decretorum Ecclesiasticorum, ex sacra Scriptura probatisque conciliis, ut et pontificum Romanorum et sanctorum Patrum aliorumque orthodoxorum auctorum monumentis collectum, et secundum locos communes in septem libros divisum, cui loco prooemii est praefixa Epitome Historiae Romanorum Pontificum a S. Petro apostolorum principe usque ad Papam Urbanum II. Titulus autem jam memoratae Epitomes hic est [CCCVIII] Chronica Romanorum pontificum edita a Bonithone Sutrino episcopo viro per omnia doctissimo. Longum fragmentum ejusdem Epitomes publici juris fecit idem Lambecius, quod incipit: »Scripturus de excellentia Romanae [Col. 0339D] Ecclesiae, etc.« Hic autem codex Vindebonensis septem tantum libros continens, et ab indicato fragmento incipiens, non integram, sed tribus prioribus libris expertem Bonizonis collectionem exhibet. Id nobis exploratum fecit codex capituli Brixiensis ecclesiae, cujus notitiam doctus ejusdem urbis presbyter Carolus Doneda perhumaniter communicavit. Hinc pleniorem hujus collectionis descriptionem producere licet.

3. Brixianus hic codex membranaceus in-quarto oblongo, Bonizoni suppar, exeunte saeculo XI vel saltem ineunte XII scriptus fuit. In ultimo enim folio posteriori manu describitur notitia reddituum libellariorum cathedralis ecclesiae Brixiensis cum data anni 1210 indictione 13. In hoc autem manuscripto decem libri proferuntur. Una tantum primi libri pagina desideratur. In superiori autem margine alterius paginae, quae nunc prima est, hic titulus secunda manu scriptus legitur: Bonizonis episcopi ad Gregorium [Col. 0340A] presbyterum de sanctorum Patrum authenticis canonibus opusculum. Nullus libris titulus praefigitur, sed tituli loco quaedam in singulos praefatiuncula argumentum cujusque proprium designat. Igitur ad hanc collectionem cognoscendam pauca ex ipsis praefatiunculis proferre sufficiet. Licet vero ob defectum primae paginae, libri primi praefatio interciderit; hujus tamen argumentum non solum ex ipso libro, qui de baptismo late disserit, elici potest; sed etiam ex libri secundi exordio, in quo prioris libri compendium et secundi simul argumentum proponitur.

»Incipit liber secundus. Quod ante sit docendus omnis quam baptizandus, et quid sit baptismus, et quot modis fiat, et a quo sumpsit exordium, et quando, et quomodo fieri debeat, superiori libro breviter, prout potuimus, enarravimus. Deinde catecuminum per exorcismi insufflationem, et per olei exorcizati unctionem purgatum certis temporibus ad fontem usque perduximus, in quo tertio immissus, vel immersus, propria oris confessione vel per suscipientium [Col. 0340B] fidem se credere in Deum Patrem omnipotentem et in Dominum Christum Filium Dei et hominis crucifixum, et in Spiritum sanctum praesentibus angelis, testatus est. De quo ascendens, vel sublatus, oleo principali delibutus, coelestis mensae convivio participatus est. Quia vero, teste Jacobo apostolo, fides sine operibus mortua est; superest nunc opera digna fide enumerare, ut, velut sapiens architectus, possim domum super fundamentum, quod Christus est, aedificare, quam nec venti, nec flumina, nec imbres valeant eradicare. Nunc vero Dei confisi misericordia, adoriamur sermonem. Prima ac principalis Christianorum virtus est obedientia humilitatis filia, etc.« Et post nonnulla profitetur se velle instructionem exhibere, ex qua omnes discant quatenus in suo quisque statu christiane vivat. Hanc autem Christianorum divisionem proponit. »Alii sunt clerici, alii laici, et in his conditionibus alii subditi, alii praelati. Praelatorum in clericali ordine positorum alii [Col. 0340C] sunt episcopi, alii secundi ordinis sacerdotes, alii judices.« Hoc autem libro secundo agit de episcopis et de eorum functionibus, ac praesertim de ordinationibus.

»Incipit liber tertius.« Hic solus liber praefatiuncula caret. Agit autem de metropolitanis, de pallio, de officiis eorum in suffraganeos, et vice versa, de episcopis, de ordinationibus simoniacis, de episcoporum judiciis, de synodo, de juramento purgativo, de episcoporum translatione atque officiis. Hi libri tres in ms. Caesareo Vindebonensi desiderantur.

»Incipit liber quartus. Scripturus de excellentia Romanae Ecclesiae, et de privilegiis ad ejusdem Ecclesiae episcopum pertinentibus et de constitutionibus ejusdem, solertem rogo lectorem ne citissime in meam prorumpat sugillationem, dum viderit me in tam profuso opere succinctum pauca dixisse de magnis.« Longior est haec introductio; et in hac inserta illa Epitome Romanorum pontificum a S. Petro ad [Col. 0340D] Urbanum II, quae a Lambecio laudatur. Unum fragmentum hujus Epitomes hoc loco describere non inutile fuerit.

»Caeterum si quis de Theophylacto Tusculano, qualiter Joanni sacerdoti vendidit papatum, et quomodo uno eodemque tempore Theophylactus, et Gregorius, [CCCIX] et Silvester Romanum non regebant, sed vastabant pontificatum, et qualiter Henricus rex Conradi filius Romanam Ecclesiam a talibus pestibus liberavit, gnarus esse voluerit, legat librum quem dictavi, qui inscribitur, Ad amicum; et ibi inveniet haec ordinabiliter esse digesta. Inveniet autem et ibi, qualiter papa Clemens electus sit; qualiterve Henricus rex, imperator ab eodem ordinatus sit; et de Damaso ejus successore, quot in papatu duxerit dies; et de praeclaro Leone, quid in papatu egerit, qualiterque vitam finierit; et de Victore ejus successore, quid egerit, aut quid ejus temporibus novum advenerit; et de Stephano Gothefredi ducis germano, [Col. 0341A] et qualiter ejus temporibus Patarea [Al. Patarena] apud Mediolanum exorta est; et de Nicolao papa, et de lite quam habuit cum Benedicto invasore, et quid egerit in papatu; et de Alexandro II papa, et de lite quam habuit cum Cadolo Parmensi, et de ejus victoria, et quid egerit in papatu, et de ejus fine; et de septimo Gregorio, et de ejus electione, et de vita ejus, et moribus; et qualiter ad altare Domini a Centio viro crudeli captus sit, et eo die Dei gratia liberatus; et de Werra, quam sustinuit ab Henrico imperatore; et de controversia quam habuit cum Wiberto, et de aerumnis quas sustinuit, et de obsidione civitatis et sua; et qualiter a Rotberto Normannorum duce sit liberatus; et qualiter beato fine quievit, aptissime declarata. Urbani vero pontificis acta, et de ejus victoria si quis scire voluerit, legat librum quem scripsi in Ugonem schismaticum, et ibi inveniet ad plenum dilucidata quae voluerit. Hucusque incipiens a B. Petro apostolorum principe usque ad nostra tempora Romanorum pontificum acta compendiose [Col. 0341B] digessimus. Superest nunc ut de privilegiis ad Romanum pontificem pertinentibus, et de praerogativa ipsius sedis non profuse, sed succincte Dei adjuvante gratia disseramus.

»Incipit liber quintus. Superioribus tribus libellis qualis debeat eligi episcopus, et a quibus, et ubi, et quando debeat consecrari, et qualiter post consecrationem decenter debeat vivere, prout potuimus breviter enarravimus. Dein de metropolitani dignitate et usu pallii, et ejus genio, et de excellentia episcopali, et de induciis, et de respuenda inimicorum accusatione et infamium, et de eorum judicio compendiose tractavimus. Post vero de excellentia Romanae Ecclesiae, et de praerogativa Romani pontificis, et de constitutionibus et consuetudinibus praefatae Ecclesiae non profuse, sed succincte, vix paucissima de multis carpendo digessimus. Superest nunc de secundi ordinis sacerdotibus et diaconibus, caeterisque ordinibus, prout Deus concesserit, enarrare, et primum ab ordinatione [Col. 0341C] ordiamur.

»Incipit liber sextus. Monachorum quatuor esse genera, B. Benedicto referente, cognovimus. Primum anachoritarum, qui ex coenobiis probati, velut jam emeriti, visus hominum fugientes, angelorum vallantur praesidio, et relevantur eloquio. Secundum est coenobitarum sub regula abbatis degentium, qui imitantes Dominum nostrum Jesum Christum, non suam faciunt, sed alterius voluntatem. Tertium est teterrimum genus sarabaitarum, qui secundum proprium libitum viventes, sine abbate terni, vel bini in cellulis commorantur, artificio manus victum quaerentes. Quartum est gyrovagorum, eo quod gyro vagando certas non habeant mansiones.« Fuse dein agit de monachis.

»Incipit liber septimus. Scripturis de regibus, et de judicibus, et de his qui in laicali ordine sunt constituti, operae pretium visum est nobis unde regalis potestas, vel a quo primum sumpsit exordium, breviter dilucidare, etc.

[Col. 0341D] »Incipit liber octavus. Quia vero superiori libro de praelatis in laicali ordine positis, prout potuimus, breviter enarravimus; superest nunc in ulteriori libro, qualiter subditi vitam debeant instituere, breviter indagare. Et primum plebis faciamus divisionem. Nam ex plebe alii sunt artifices, alii vero agricolae, etc.« Agit postea de decimis, de sponsalibus, de matrimonio, de jejunio et de diebus festis.

»Incipit liber nonus. Liber iste medicinalis inscribitur, eo quod aegrotantium continet varia medicamenta animarum. Et sicut peritorum medicorum est ad tactus venarum et ad aspectum urinae morbos cognoscere singulorum; [CCCX] sic prudentum est sacerdotum considerata poenitudine poenitentis, quid, quibus, et quantum conveniat judiciali magisterio dispertire: et ut ad hoc faciendum sint idonei, oportet eos canones sanctorum Patrum non ignorare, ut et judicium a sanctorum canonum prodeat auctoritate, [Col. 0342A] et misericordia semper sequens superexaltet judicium, etc.« Agit vero post multa de poenitentibus excommunicatis, et de variis peccatorum generibus.

»Incipit liber decimus. Superiori libro dixisse me memini prudentum subjacere arbitrio sacerdotum secundum modum culpae considerata humilitate ac poenitudine poenitentum rigorem canonum temperare. Quia vero auctoritas majorum in sancta multum valet Ecclesia, operae pretium visum est mihi, auctoritates et exempla sanctorum Patrum inserere. Et primum a clericis incipiamus.« Sequitur multis canonibus de poenitentia.

4. Etsi nullus librorum titulus est, ac praefationes tituli locum gerant, canonibus tamen qui proferuntur, sui fere tituli praefixi sunt. Hanc collectionem a P. abbate Joanne Chrysostomo Trombellio, qui Brixiani codicis apographum obtinuit, editum iri confidimus.



CAPUT XVI. De Ivonis Carnotensis duplici collectione.
[Col. 0342B]

1. Ivo in agro Bellovacensi natus sub medium saeculum XI, et anno 1078 constitutus abbas monasterii Bellovacensis S. Quintini ordinis Canonicorum Regularium, tandem episcopus Carnotensis electus an. 1092 et consecratus ab Urbano II, mortem oppetiit anno 1115 vel, ut alii malunt, 1117. Vir fuit non solum doctrina egregius, sed etiam zelo, prudenti constantia, fide, et sanctitate conspicuus; ac propterea Pius V constitutione data anno 1570 canonicis congregationis Lateranensis concessit ut die 20 Maii Ivonis memoriam celebrarent. Duae canonum collectiones Ivonis nomine inscriptae prodierunt: una in octo partes distincta, Pannormia Ivonis appellatur; altera Decretum Ivonis, quod in septem et decem partes distribuitur. Pannormia typis impressa fuit Basileae anno 1499, curante Sebastiano Brandt, eamque iterum Lovanii anno 1557 a mendis correctam Melchior a [Col. 0342C] Vosmediano recudendam curavit. Decretum vero primum prodiit Lovanii anno 1561 opera et studio Joannis Molinaei Gandensis, et postea cum aliis Ivonis operibus ad fidem antiquissimi codicis Victorini iterum impressum Parisiis anno 1647. Utrique operi in vulgatis praefixa est eadem omnino praefatio, quam Ivonis esse stylus aliis ejus epistolis aequalis omnino demonstrat.

2. Utriusque operis titulos imprimis referamus. Parte prima fusioris operis, quod Decretum Ivonis vocari solet, agitur de baptismo et confirmatione. Secunda de sacramento corporis Christi, sacrificio missae, et reliquis sacramentis, ac simonia. Tertia de Ecclesia et rebus ecclesiasticis, et earumdem reverentia et observatione. Quarta de festis, jejuniis, Scripturis canonicis, consuetudinibus, et conciliis. Quinta de primatu Ecclesiae Romanae, et de primatum, metropolitanorum et episcoporum ordine ac juribus. Sexta de vita, ordine, et censura clericorum. [Col. 0342D] Septima de monachis. Octava de conjugio, et virginitate, de raptu, concubinatu et adulterio. Nona de incestu et gradibus prohibitis. Decima de homicidiis voluntariis et involuntariis. Undecima de magis, sagis, histrionibus. Duodecima de mendacio, perjurio, etc. Decima tertia de furto, usuris, venatoribus, ebriosis, furiosis, et Judaeis. Decima quinta de poenitentia. Decima sexta de officio et judiciis laicorum. Decima septima pars sanctorum Patrum 9 ac praesertim Gregorii Magni sententias continet de fide, spe et charitate.

3. En porro titulos alterius collectionis, quae Pannormia Ivonis inscribitur, quales ipse auctor exposuit.

»Prima pars hujus libri continet de fide, et de diversis haeresibus, de sacramento, id est baptismate, et ministerio baptizandorum, et consecrandorum, et consignandorum, et consignatorum, et de observatione singulorum; [CCCXI] et quid conferat baptismus, [Col. 0343A] quid confirmatio. De sacramento corporis et sanguinis Christi; de missa et sanctitate aliorum sacramentorum.

»Secunda pars continet de constitutione Ecclesiae, et oblationibus fidelium. De dedicatione et consecratione ecclesiarum et altarium. De sepultura, et presbyteris, et de eorum ecclesiis. De decimis et legitima possessione, et de confugientibus ad ecclesiam. De sacrilegio. De liberorum tutela. De alienatione, et commutatione rerum ecclesiasticarum. De Scripturis et authenticis conciliis.

»Tertia pars continet de electione et consecratione papae, archiepiscoporum. De ordinibus, de clericis, et de laicis ordinandis et non ordinandis. De mutatione episcoporum. De ordinatis non reordinandis. De continentia ordinatorum. De simoniace ordinatis et ordinatoribus, quod omnino sint deponendi, et quod misericorditer reconciliandi. De professione haereticorum. De lapsis in sacris ordinibus, quod non debeant ministrare, et quod misericorditer ad ministrandum [Col. 0343B] possint accedere. De clericis homicidis, quod non debeant ministrare. De usurariis. De servis per ignorantiam ordinatis, qui debeant manere in ordinatione, qui non. De clericis ebriosis, scurrilatoribus. De monachis. De aetate qua possint parentes contradicere religioni filiorum, et qua non possint. De viduis, et virginibus velatis. De abbatissis.

»Quarta pars continet de primatu et dignitate Romanae Ecclesiae. De conciliis convocandis. De provincia quomodo sit constituenda. De potestate primatum et metropolitanorum episcoporum. De negotiis et causis clericorum, ubi debeant tractari. De spoliatis revestiendis. De accusatione, et quo ordine, et a quibus personis, et adversus quas personas debeat, vel non debeat fieri. De testibus, qui, et quomodo, et quot, et in quo negotio testificari debeant. De judicibus, quales debeant esse, et quando sententiam judicii debeant proferre. De appellatione, quo tempore, et qua ratione debeat fieri, et de poena [Col. 0343C] male appellantium.

»Quinta pars continet de clericis sola infamia sine testibus accusatis, quota manu se debeant purgare. De causis et negotiis laicorum. De vocatione excommunicandorum. De licita et illicita excommunicatione. De absolutione. De illis qui excommunicatis in fidelitate aut sacramento astricti sunt, possunt sine perjurio absolvi ab illo sacramento. De haereticis post mortem excommunicandis. Quod sit communicandum non ex nomine excommunicatis.

»Sexta pars continet de nuptiis, quo scilicet tempore, et inter quas personas, et qua de causa debeant fieri. De tribus quae perfectum reddunt conjugium. De perfecto et imperfecto conjugio. De concubinis. De conjugibus quorum alter sine altero continentiam vovit, vel religionis habitum sumpsit. De uxoribus quae, viris in captivitatem ductis, aliis nupsere. Quod sit conjugium inter personas ejusdem religionis vel fidei; non potest et inter Judaeos; inter personas vero [Col. 0343D] quae non sunt ejusdem religionis vel fidei, non potest fieri conjugium. Quibus de causis non debeat solvi conjugium. Cujusmodi conjunctio non facit conjugium. De separatione conjugii non ob causam fornicationis.

»Septima pars continet de separatione conjugii ob causam fornicationis carnalis. De viro qui cum alterius uxore fornicatur, quod post mortem mariti non potest eam habere uxorem. De interfectoribus conjugum suarum. De fornicatione spirituali, quod propter eam licite dimittatur uxor. De reconciliatione conjugum. De sacramentis quod debent viri facere mulieribus, et mulieres viris suis, quando reconciliantur. De subjectione qua debent uxores subjici viris suis. Qua ratione non debet fieri conjugium inter parentes. De eo quod unus vir non potest duas commatres ducere unam post aliam. De eo qui cum filiola sua, aut cum commatre sua, aut qui filium suum baptizavit, aut ejus uxor filium suum, aut privignum [Col. 0344A] suum de sacro fonte levavit, aut ad confirmationem tenuit, et ideo voluit separari. In quo ramusculo consanguinitatis possunt conjugia fieri. De accusatione consanguinitatis, et a quibus personis debet fieri. De inquirenda parentela, et de incestuoso conjugio. Discidia de gradibus consanguinitatis recto et transverso ordine dispositis.

[CCCXII] »Octava pars continet de homicidio spontaneo et non spontaneo, et quod potest fieri sine peccato. De eo qui quemlibet clericum occiderit, quid debeat emendare. De eo qui percusserit mulierem in utero habentem, et abortierit, utrum homicidium fecerit, necne. De incantationibus, et divinationibus, et diverso genere magicae artis. De natura daemonum. De sortibus. De observatione dierum et mensium. De juramento, quod debeat teneri, necne, et quos habeat comites. De omni genere mendacii.«

4. Priorem collectionem, quae Decretum dicitur, Ivonem habere auctorem nemo dubitat. De Pannormia vero magna inter criticos vertitur quaestio. Vincentius [Col. 0344B] Bellovacensis lib. XXV Specul. Histor. c. 84, post notitiam Decreti Ivonis, quod volumen non parvae quantitatis, nec facile portatile affirmat, haec addit: Hugo Catalaunensis ex eodem volumine abbreviato libellum portatilem legitur composuisse, qui et ipse apud me est, et Summa Decretorum Ivonis appellatur. Hinc Sebastianus Brandt, qui Pannormiam edidit, primus omnium suspicatus est hanc esse potius Summam decretorum Ivonis ab Hugone Catalaunensi ex Decreto Ivonis excerptam, quam ipsius Ivonis opus. Joannes Molinaeus in editione Decreti eamdem sententiam arripuit ac propugnavit; ac subinde hos secuti sunt correctores Romani, et P. Antonius Pagius. Alii vero cum Stephano Baluzio in praefatione ad dialogos Antonii Augustini de emendatione Gratiani non minus Pannormiam quam Decretum Ivoni adjudicarunt; censentque eum prius lucubrasse Pannormiam, deinde vero cum eam legentibus probari vidisset, ad auctiorem collectionem concinnandam animum appulisse, et [Col. 0344C] utrique operi eumdem prologum aptasse.

5. Quid nobis inter has sententias probabilius videatur, paucis explicabimus. Certum est primo collectionem aliquam canonum Ivoni ascribi oportere. Non solum enim id affirmat Sigebertus, qui Ivoni coaevus fuit, scribens in libro de Script. Eccles. c. 168: Ivo Carnotensis episcopus composuit insigne volumen canonum; et similiter Anonymus Melicensis, qui paulo post Ivonem vixit, de Script. Eccl. c. 95: Ivo Carnotensis episcopus scribit inter alia nonnulla, Excerpta de Canonibus; verum etiam ipse Ivo in epist. 262 ad Pontium abbatem monasterii Cluniacensis testatur, Collectiones canonum, inquiens, quas a me postulastis, et opuscula mea, quae his addi voluistis, transmisi vobis: quibus verbis collectionem a se digestam significare videtur. Erunt fortassis qui ex hoc testimonio colligant utramque collectionem, nempe tum Pannormiam, tum Decretum Ivoni adjudicari, quippe qui collectiones plurali numero scripsit, non collectionem. At idem Ivo in epist. 80 plurali item numero ait: In collectionibus [Col. 0344D] Burchardi Wormatiensis episcopi, cum tamen unica sit Burchardi collectio. Neque vero pro excludendis duabus Ivonis collectionibus satis efficaces sunt Sigeberti, Roberti de Monte et aliorum Scriptorum textus, qui unius voluminis meminerunt. Unam enim collectionem Pannormia inscriptam, cujus frequentiora sunt exemplaria, fortassis viderunt, non vero alteram, seu Decretum, cujus quidem rariores codices inveniuntur.

6. Secundo certum est Pannormiam non esse illam Summam decretorum Ivonis quam Hugo Catalaunensis composuisse traditur: tum quia Pannormia ob partitionem atque distributionem a Decreto diversam, a forma compendii ejusdem Decreti abest quam longissime; tum quia continet nonnulla quae in Decreto frustra requires; tum etiam quia nullibi in vetustis codicibus Summa decretorum, sed Pannormia, aut Excerptiones Ivonis inscribitur. Hinc Summa ab Hugone [Col. 0345A] digesta, et memorata a Vincentio Bellovacensi, alia fuit, quae injuria temporum intercidit. Ne autem Pannormia adjudicetur Ivoni, difficultatem movebunt quaedam decreta in fine partis ultimae descripta ex Innocentio II, qui post Ivonem pontifex fuit. Verum haec difficultas ex vetustis Pannormiae codicibus sublata est, in quibus cum ea Innocentii II decreta non legantur, eadem in a aliquibus exemplaribus posteriori additamento accessisse perspiciuntur.

7. Ex codicibus autem res dijudicanda videtur. Decreti codices pauci. Tres tantum hactenus nobis innotuerunt, unus ex quo prima editio prodiit, alter Victorinus a pluribus laudatus, ad quem secunda editio Parisiensis exacta fuit; tertius Vaticanus 1357, saeculi XII, quem ipsi vidimus. Hi omnes praefationem [CCCXIII] exhibent; sed Vaticanus sine auctoris nomine hunc titulum praefert: Incipit liber extractionum, sive excerptarum ecclesiasticarum rerum partim ex epistolis Romanorum pontificum, partim ex gestis conciliorum, catholicorum episcoporum, et regum; et [Col. 0345B] continet XVII partes. Victorinus autem eam praefationem non initio, sed in fine ipsius codicis manu recentiori additam repraesentat hac inscriptione: Liber canonum suprascriptus decreta Joviniani, quem composuit Ivo quondam Carnotensis episcopus; et continet XVII partes principales; uti discimus ex Baluzio in praefatione ad Augustini dialogos num. 21. Plura vero sunt exemplaria Pannormiae. Unum tantum laudatum ab Antonio Augustino cum epigraphe Liber sacrorum canonum, praefationem ac Ivonis nomen ignorat. Caeteri praefationem vel titulum cum Ivonis nomine praeferunt. Baluzius Victorinum antiquissimum, et tres S. Albini Andegavensis laudat. Franciscus Salmon in tractatu Gallice scripto de studio Conciliorum part. II c. 1, pag. 269 edit. an. 1726, manuscriptum exemplar ecclesiae Parisiensis F 4 commemorat. Nos praeter unum exemplar S. Benedicti Padilironensis mutilum, tria alia cum praefatione nacti sumus, unum Basilicae Vaticanae 19 G, aliud Vat. 1358 cum peculiari [Col. 0345C] ejusdem praefationis epigraphe ad P. Abbatem, nimirum, ut credimus, ad Pontium abbatem, ad quem Ivo collectionem se misisse professus est epist. 262; ac tandem codicem Patavinum monachorum S. Justinae signatum YY. V. n. 86, in quo hic titulus legitur: Ivonis episcopi Carnotensis Excerptiones ecclesiasticorum canonum. Sequitur autem praefatio cum titulis octo partium in quas Pannormia dividitur. Hic autem codex controversiam de hujus operis auctore videtur dirimere. Licet enim credatur saeculi XIV, transcriptus tamen fuit ex vetustiore exemplo, quod statim post Ivonis mortem fuerat exaratum. Catalogum enim subjicit Romanorum pontificum, qui ita desinit in Gelasio II, ut annos pontificatus hujus omittat qui in praecedentibus pontificibus singillatim notantur. Id autem ex eo evenit quia ille catalogus sub eodem Gelasio scriptus fuit, cum anni pontificatus ejusdem signari non poterant. Gelasius II pontificatum inivit anno 1118, et obiit mense Januario [Col. 0345D] anni 1119; Ivo autem excesserat, ut initio diximus, anno 1115 vel 1117. Illud ergo exemplum, ex quo Patavinus codex descriptus est, Ivonis aetati suppar fuit. Hoc autem tam antiquum testimonium quo Pannormia Ivoni asseritur, nobis tanti est, ut si de alterutro opere dubitandum esset, de Decreto potius quam de Pannormia ambigendum arbitraremur.

8. Neque idcirco Decretum ab ipso abjudicandum putamus. Cum enim huic quoque operi eadem Pannormiae praefatio in veteribus libris addatur, id ea de causa factum fuisse credimus, quia antiqui illi amanuenses hoc quoque ab Ivone lucubratum acceperant. Ivo Pannormiam primo scripsisse, et cum praefatione edidisse videtur. Hinc plura ejusdem Pannormiae exemplaria statim conscripta et propagata. Postea vero prolixiorem collectionem digessit, sed fortassis ipse non edidit. Hinc sine proprio prologo post ejus mortem inventa, eidemque in rarioribus, quae scripta fuerunt, exemplaribus prologus ex [Col. 0346A] Pannormia additus fuit, qui proinde in Victorino antiquissimo exemplo, non in fronte, sed in fine Decreti velut addititius describitur.

9. Praecipuus fons ex quo Ivo canones derivavit, fuit collectio Isidoriana. Usus est etiam aliquando Reginonis compilatione, ex qua inter caetera, exemplaria litterarum formatarum ab eo relata lib. I n. 437, 438 et 439, de verbo ad verbum transtulit in Decretum part. VI c. 433, 434 et 435. Pleraque vero ex Burchardo sumpsit. Alia non pauca et ipse inseruit, uti sunt ex. gr. quae parte secunda Decreti describuntur adversus Berengarii errores, et quae part. XVI referuntur ex Jure Romano et ex Capitularibus regum Francorum.



CAPUT XVII. De ms. collectione Gregorii presbyteri, quae Polycarpus inscribitur.

1. Collectio quae Polycarpi titulo allegari solet, innotuit [Col. 0346B] postquam eam Romani correctores Gratiani in praefatione et in notis laudarunt. Continetur in ms. Vat. 1354. Auctor ejus Gregorius presbyter ex epistola [CCCXIV] nuncupatoria cognoscitur, qui eamdem Polycarpi nomine inscripsit. Oudinus (Tom. II de Script. Eccl. col. 764) censuit auctorem esse celebrem illum Gregorium qui postea fuit sanctae Romanae Ecclesiae cardinalis episcopus Sabinensis. Fallitur. Hic enim cardinalis Gregorio VII pontifice floruit, e vivis autem excessit sub Urbano II. Auctor vero collectionis cum libro tertio tit. 9 laudet decretum Calixti II qui pontificatum iniit anno 1119, a laudato Gregorio Sabinensi diversus est. Hunc quidem presbyterum fuisse Romanum, non tam ex epigraphe manuscripti Colbertini ab Oudino relata colligitur, quam ex documentis quae apud ipsum pleniora, seu integriora, quandoque invenimus, quam apud Anselmum et Deusdedit; adeo ut ex Romanis scriniis eadem derivarit.

2. Tempus autem ex epistola nuncupatoria constituere [Col. 0346C] licet. Ea inscripta est D. sancti Jacobi Ecclesiae pontificali infula digne decorato. Quis autem sit iste episcopus Ecclesiae S. Jacobi, id est Compostellanus, cujus nomen incipit a littera D, inquirendum est. Duo ejusdem Ecclesiae episcopi sub initium saeculi XI inveniuntur, Dalmachius et Didacus. Primo haec nuncupatoria non competit; quippe qui jam obierat anno 1103 vel 1104, quo Didacus ejus successor epistolam a Paschali II accepit quae legitur tom XII Concil. Venetae edit. col. 987. Gregorii autem collectio ex memorato Calixti II decreto ante annum 1119 collocari nequit. Igitur soli Didaco Dalmachii successori eadem nuncupatoria convenit. Duo documenta cardinalis de Aguirre vulgavit (Tom. XII Concil. Ven. edit. col. 1402) in quibus hujus Didaci fit mentio. Unum est privilegium Adelphonsi Hispaniae regis subnexum concilio Palentino anni 1129, quo idem rex dono dedit Didaco Dei gratia Compostellanae sedis archiepiscopo omnia regalia ad Emeritensem olim archiepiscopalem Ecclesiam pertinentia, [Col. 0346D] quippe quod Emerita eo tempore a Saracenis occupata, Calixtus II archiepiscopatum Emeritensem meritis et reverentia beatissimi Jacobi apostoli in Compostellanam Ecclesiam transtulerat. Alterum documentum est synodus Ovetensis, cui subscriptus legitur Didacus Jacobensis archiepiscopus. Haec synodus in vulgatis affigitur anno 1115. Sed cum Emeritensis archiepiscopatus (si Adelphonsi privilegium genuinum sit) Compostellam translatus fuerit a Calixto II, qui pontifex creatus fuit an. 1119, ea synodus in qua Didacus Jacobensis, seu Compostellanus archiepiscopus vocatur, post annum 1119 habita dicenda est. Forte annus 1115 errore librariorum scriptus fuit pro anno 1125. Porro duos Didacos, I et II, Compostellanam Ecclesiam rexisse deteximus ex ms. duodecimi saeculi. Hujus apographum conservatur apud comitem Josephum Garampium canonicum Basilicae S. Petri, et archivo Vaticano praefectum, qui nobis [Col. 0347A] haec de iisdem Didacis communicavit. Memoratum exemplum Ecclesiae S. Jacobi de Compostella descriptionem exhibet. In hac ea ecclesia incepta dicitur sub Episcopo Didaco I et strenuissimo milite, et generoso viro in aera 1116, id est anno Christi 1078. Porro ubi describitur tabula argentea opere anaglyptico ornata, proferuntur hi versus in ea insculpti, in quibus Didacus II laudatur.

Hanc tabulam Didacus praesul Jacobita secundus
   Tempore quinquenii fecit episcopii.
Rex erat Alfonsus, gener ejus dux Raimundus,
   Praesul praefatus quando peregit opus.
Huic secundo Didaco Gregorii collectio convenit, qui postquam archiepiscopalem dignitatem S. Jacobi causa obtinuit, in concilio Ovetensi Jacobensis archiepiscopus vocatus fuit, in his versibus praesul Jacobita, et in nuncupatoria praesentis collectionis S. Jacobi Ecclesiae pontificali infula decoratus. Forte [Col. 0347B] post hanc dignitatis accessionem sub Calixto II Gregorius presbyter Romanus Didaci ipsius hortatu collectionem lucubravit, eidemque ipsam direxit.

3. Laudatus Oudinus duos mss. codices Colbertinos laudat signatos 696 et 4047, et quatuor tantum libros commemorat. At codex Vaticanus collectionem in octo libros distinctam exhibet: singulos vero libros dividit in plures titulos, qui plura item decreta ac testimonia comprehendunt; ac propterea non ita exiguum est opus, ut multi post Antonium Augustinum suspicati sunt. Epistolam nuncupatoriam, et librorum titulos ex Vaticano codice hic proferimus.

[CCCXV] »D. D. sancti Jacobi Ecclesiae pontificali infula digne decorato Gregorius presbyterorum humillimus salutem [(a) 1Kb] .

»Petistis jam dudum et hoc saepe, ut opus arduum ac supra vires meas aggrederer, librum canonum scilicet, ex Romanorum pontificum decretis, aliorumque sanctorum Patrum auctoritatibus, atque diversis [Col. 0347C] authenticis conciliis utiliora sumens, seriatim componerem. Id vero non idcirco a me inscio placuit requirere, ut aut vestra sapientia huic labori ut quam multo graviori non sufficeret, aut plures ad id magis idoneos ac prudentiores voluntarie obsecundari praeceptioni suae non habeat; sed ut in hoc magno diu exercitatus, ad aliorum majorum . . . . . instructior et paratior efficerer: seu etiam si in aliquo parvitas ingenii mei deficeret, prudentia vestra mihi magistra et auxiliatrix manus extenderet. Cujus inquisitio etsi acre ingenium expeteret, et meis viribus minime conveniret; et ne temerarium a quibusdam judicaretur, timerem; tamen ne tantum ac talem virum recusatione offenderem, acquievi; ac tandem hac maxime fiducia, ut vestra auctoritate interposita, a detrahentium morsibus defenderer, vestrae jussioni parui. Sicut enim olim in Ecclesia et quotidie negotiis negotia varie succedunt, atque multarum causarum pro temporis eventu actiones succrescunt; sic sub titulis unicuique congruentia capitula auctorum tempore [Col. 0347D] perspecto plurima connexui, et octo librorum distinctionibus volumini compendiose finem imposui. Cui pro ratione compositionis, a vobis auctoritate sumpta, Polycarpi nomen convenienter indidi. Quod vestram obnixe deprecor industriam, ut compositionem perspiciat, atque perspiciendo si quid deesse, ant si quid magis quam deceat (inesse) cognoverit, canta consideratione quod decens est compleat, et quod indecens est removeat. Approbandus vero ad laudem vestram et ad obedientiam vestrae jussionis augendam moderatione habita comprobor. Praeterea ne per libri seriem lectorem res indistincta turbaret, hujus operis titulos praeponere placuit, ut suis locis colligere [Col. 0348A] possit quod sub numero competenti praedictum esse cognoscit.«

4. Libro primo agit de primatu Romanae Ecclesiae, et privilegiis ejus, tit. 27.

Libro secundo de praelatorum electione, ordinatione, pallio, et de aliorum Clericorum ordinibus, tit. 38.

Libro tertio de Ecclesiis, monasteriis, decimis, oblationibus, de celebratione officiorum, jure Ecclesiarum, et monasteriorum; de corpore Christi ejusque custodia; de baptismo et impositione manus, de ritibus, de divinis Scripturis, de celebratione Paschae, de praedicatione, consuetudinibus, jejuniis, etc., tit. 30.

Libro quarto qualiter lex Dei sit legenda, et de officiis episcoporum; de chorepiscopis, de abbatibus, de monachis, de monialibus, de diaconissis, de viduis, de clericorum reatibus, tit. 40.

Libro quinto de judiciis tit. 8.

Libro sexto de imperatoribus, principibus et reliquis [Col. 0348B] laicis; de conjugiis et matrimonio, ac de delictis variis; de poenitentia et poenitentibus; de justa misericordia; de bono obedientiae: ne Christiani temere se exponant periculis, tit. 23.

Libro septimo de excommunicatione, de potestate ligandi, de unitate Ecclesiae, de schismate, de haereticis et schismaticis, de vindicta, etc., tit. 16.

Libro octavo de infirmis, de morte et purgatorio, de sepultura et oblationibus pro defunctis, de immortalitate animae, de tormentis malorum, de receptione animarum justorum in coelum ante resurrectionem corporum, tit. 10.



CAPUT XVIII. De aliis manuscriptis nondum editis collectionibus.

1. Concludemus hunc tractatum brevi recensione aliquot collectionum quae in bibliothecis latentes vel a nobis inventae sunt, vel ab aliis indicatae fuerunt. [Col. 0348C] Pleraeque digestae sunt saeculo undecimo, quo studium sacrorum [CCCXVI] canonum effervescere ac latius propagari coepit. Licet vero omnes ex iisdem fontibus derivatae, et fere etiam apocryphis plus minus infartae in plerisque reipsa conveniant; cum tamen librorum aut partium divisione maxime discrepent, non inutilis futura est brevis earum notitia.

2. Primum memoranda est peculiaris collectio quae exstat in ms. Vat. Reginae 973. Id autem proprium habere visa est, quod cum caeterae collectiones quae per loca communia in titulos dividuntur, textus cuique titulo congruentes indiscriminatim subjiciant ex decretalibus atque conciliis, sive etiam ex Patribus, ex capitularibus, atque legibus Romanis; haec separatim pontificum, conciliorum, Patrum, ac legum textus sub propriis cujusque titulis profert. Post brevem scilicet praefationem, quae incipit: Quoniam quorumdam Romanorum decreta pontificum, etc., describit primo selecta pontificum decreta, inchoans ab apocryphis Clementis, Anacleti, Evaristi, etc., ac [Col. 0348D] ordine chronologico caeterorum decreta producit usque ad Nicolaum I, Joannem VIII, Alexandrum II, et Urbanum II, ex quo haec collectio undecimo saeculo concinnata cognoscitur. Omnia vero cujusque pontificis decreta in titulos distributa simul coeunt, nec cum decretis aliorum pontificum immiscentur; sed post decreta Clementis in titulos distincta, alia titulorum distributione subduntur decreta Anacleti, et similiter de reliquis pontificibus. Post decreta pontificum eadem ratione in titulos distributi subjiciuntur canones cujusque concilii. Exordium sumitur a Nicaenis; concluditur autem cum canonibus concilii Hispalensis II, in quibus auctor Isidorianae collectionis [Col. 0349A] ordinem secutus est. Dein testimonia producuntur ex dictis Patrum, in quibus (raro tamen) quidam canones conciliorum immiscentur, nec non ex capitularibus, ex novellis atque Theodosiano codice.

3. Ms. exemplum Vat. 3832 saeculi XI vel XII, post nonnulla integra, vel in partes secta documenta ex Pseudo-Isidoro excerpta, collectionem profert in duos libros distinctam, quorum primus continet capitula sive titulos 360, secundus vero fere totidem, qui tamen non signantur numero nisi usque ad titulum 54. Primum caput libri primi inscribitur De primatu Romanae Ecclesiae, et incipit: Si difficile et ambiguum, etc., quod caput ex hac collectione fortassis exscriptum, cum separatim inventum fuerit a Joanne Wendelstino, uti nos quoque illud separatim nacti sumus in ms. Vat. 4977 et in alio apud eminentissimum Passioneum; ab eodem editum fuit cum Hadriana collectione Moguntiae anno 1525, et exinde insertum legitur tom. I Conciliorum edit. Ven. col. 65. Alia capitula agunt de monasteriis, de judiciis, [Col. 0349B] de matrimonio, de perjuriis, de clericis, de ordinibus, etc. Scatet undique documentis supposititiis. Decretum Gelasio inscriptum de libris recipiendis vel non recipiendis interpolatum producit, de quo dictum est part. II, c. 11, §5. Profert ordinem ad dandam poenitentiam, cujus initium est: Presbyteri admonere debent plebem sibi subjectam, etc., uti apud Burchardum legitur lib. XIX c. 2 et seqq. In fine additur epistola Urbani papae ad Gibeardum Constantiensem episcopum data XIV kal. Maii anno 1089, quae edita est tom. XII Concil. col. 737. Hinc collectionis tempus colligi potest.

4. Codex Vat. 1339 saeculi XI collectionem canonum complectitur distributam in libros quinque, cui hic titulus majusculis litteris scriptus praefigitur pag. 15: In Christi nomine incipit liber canonum ex multis sententiis Patrumque dictis defloratus, in quo constant remedia animarum ex diversis doctoribus compta, pro omnibus qui in innumerabilibus casibus lapsi sunt. Omnia, [Col. 0349C] dilectissimi fratres, quae ad utilitatem animarum pertinent, in hoc valebitis reperire volumine; quod nisi partibus, qui in his divisus refulget (legendum videtur quod si partibus quinque divisum refulget), non temeritatis causa, sed charitatis remedioque languentium profecto hic congestus est liber: unde si lector prudens perscrutari curaverit, de cunctis vitiis dignam in eo inveniet medicinam. In praefatiuncula quae subsequitur, haec collectio Manuale vocatur, eaque congesta dicitur pro amore cujusdam Luponis sacerdotis valde amabilis. Liber primus, divisus in capita 164, inscribitur: De gradibus et nominibus, de ministeriis ac meritis, de qualitate vel ordinatione clericorum. Secundus, distributus in capita 178, De primatibus Ecclesiae, et de concilii [CCCXVII] temporibus, de vita et castitate clericorum, praecipue de prohibitione consortii cum mulieribus, et de feminis quae in fornicatione cum clericis deprehensae sunt. Tertius, distinctus in capita 271, De baptismo, et chrismate, atque de die dominico, ac festivitatibus sanctorum. Haec in titulo hujus [Col. 0349D] libri tertii. At ex tabula capitulorum addendum est: De decimis et redditibus Ecclesiae earumque divisione; de oblationibus vivorum et defunctorum; de tribus generibus eunuchorum, de tonsura, de ministerio altaris, de horis canonicis, de excommunicatione, de sepultura, de Eucharistia, qualiter accipienda ac veneranda sit; de sortibus et auguriis, de ducatu barbarorum, de bestiis immitibus, de origine servorum. Liber quartus, dissectus in cap. 444, hoc titulo praenotatur: De utilitate poenitentiae et gratia communionis etiam in ultimis positis, et de aliis causis christianitatis obtentis. De variis autem criminibus et de operibus satisfactoriis late disseritur. Liber quintus, in cap. 240, De legitimis conjugiis, et de raptoribus, et plurimis nuptiis, atque de concubinis. Cuique libro praemittitur tabula capitulorum hac epigraphe: Incipiunt capitula. Tabula autem libri quinti sic inscribitur: Incipit breviarium: ex quibus patet breviarium et capitula [Col. 0350A] promiscue usurpari. Testimonia proferuntur ex Scriptura, ex conciliis et epistolis Romanorum pontificum tum sinceris, tum apocryphis; ex SS. Patribus, ac potissimum ex S. Isidoro Hispalensi, et quaedam etiam ex capitularibus ac legibus Justinianeis. Conciliorum et pontificum decreta suppeditarunt praecipue collectiones Hadriana et Isidoriana. Quaedam etiam ex collectione Hibernensi videntur excerpta.

5. Aliam collectionem in septem libros distinctam exhibet codex Vat. 1346. Hujus aetas cognoscitur ex praemisso catalogo summorum pontificum, qui prima manu ita desinit in Paschali II, ut dies obitus ejus eadem manu omissus, posteriori manu notatus fuerit; et dein alio charactere additi alii subsequentes pontifices usque ad Alexandrum III. Haec itaque collectio lucubrata fuit ineunte saeculo XII, sub Paschali II, cujus quidem epistola 88 ad milites et oppidanos de S. Geminiano ante ipsam collectionem describitur (Tom. XII Conc. col. 1038). En singulorum librorum titulos. Liber primus de rebus ad [Col. 0350B] Romanos pontifices et Romanam Ecclesiam pertinentibus. Secundus de episcopis. Tertius de clericis. Quartus de variis rebus ad clericos pertinentibus. Quintus de sacramento baptismi et de his ad baptisma pertinentibus, nec non de monachis et monasteriis. Sextus varia de laicis. Septimus de peccatis et poenitentia, etc.

6. Codex Vat. 1349 saeculi IX vel X collectionem in libros novem distributam continet. Ea charactere perdifficili scripta est, nec ob angustias temporis licuit nisi solos librorum titulos exscribere, quos hic exhibemus. Liber primus, de ordine clericorum vel ordinatione. Secundus, de conciliorum celebratione vel synodorum. Tertius, de ministeriis ecclesiasticis. Quartus, de monachis, vel monialibus. Quintus, de gratia baptizandorum, vel de Christianitate. Sextus, de gratissima canonum collectione: qui titulus ad epigraphen collectionis Hibernensis refertur; ex qua hic quoque exscripta leguntur illa: Quae Scripturarum testimoniis [Col. 0350C] et sanctorum dictis roborata: ubi si quippiam discordare videatur, illud (ex) eis eligendum est quod majoris auctoritatis esse decernitur. Confer supra cap. 7, § 1, n. 2. Septimus, de homicidiis et sceleribus, et vindictis eorum; de conjugationibus licitis, vel illicitis; de adulteriis et fornicatione, de furto, et de jejuniis, et orationibus. Octavus, de utilitate poenitentiae. Nonus, de judicio poenitentium. Afferuntur textus non solum ex conciliis et decretis pontificum, verum etiam ex Scripturis et Patribus, ac ex Justiniano. Plura aliis qui commodius poterunt, in hac collectione, quae multum vetusta est, expendenda relinquimus.

7. Collectio in duodecim libros distincta legitur in ms. Vat. Palat. 584.

Liber I. De pontifice, primatibus, metropolitanis, etc., c. 187.

II. De sacris ordinibus, c. 188.

III. De vita clericorum, de monachis et laicis, c. 220.

IV. De Ecclesiis et celebratione missarum, de oblationibus et decimis, de sepulturis, et de libris in [Col. 0350D] ecclesia legendis, c. 241.

V. De sacramentis, eorumque perceptione, et observatione, c. 198.

VI. De festis et diversorum temporum jejuniis, c. 82.

[CCCXVIII] VII. De homicidiis, c. 99.

VIII. De conjugiis, et de variis criminibus in materia carnis, c. 183.

IX. De synodo et judiciis ecclesiasticis, c. 184.

X. De regibus, et principibus; de comitibus, judicibus, testibus, et de variis delictis, et de criminosis hominibus, c. 179.

XI. De vitiis principalibus eorumque remediis, de poenitentia et reconciliatione infirmorum, c. 177.

XII. De virtutibus et qualitate hominis creati, de praedestinatione, de mortis origine, de animabus post mortem, de igne purgatorio, de igne aeterno, de Antichristo, de die judicii, de poena malorum et gloria justorum, c, 116.

[Col. 0351A] Non pauca ex apocryphis inserta praefort.

8. Rariora testimonia ex supposititiis documentis occurrunt in ms. collectione conservata apud cardinalem Passioneum, quae libris tredecim digesta fuit. Deest liber primus. Secundus vero initio mutilus desinit in cap. 56. Tertius inscribitur, De multimodis causis, c. 61. Quartus, De baptismo et chrismate, de die dominico et festivitatibus sanctorum, et de infirmis, seu de decimis, et de oblationibus fidelium, cap. 38. Quintus, De taciturnitate, et clericis negotiatoribus, aut arma bajulantibus, atque venationem exercentibus, c. 13. Sextus, De homicidiis, c. 58. Septimus, De veritate et falsitate, hoc est, de falsis testibus, c. 47. Octavus, De juramento et perjuriis, c. 15. Nonus, Quod oportet omnibus Christianis ex corde inimicis dimittere, c. 18. Decimus, De abstinentia a carne et vino, de morticino et suffocato, de his qui immunda comedunt, et de negligentia sacrificiorum, c. 27. Undecimus, De canonicis horis, et de Eucharistia, et de [Col. 0351B] excommunicatione, de sepultura, et de sortibus, divinationibus, et sortilegiis, c. 51. Duodecimus, De utilitate poenitentiae, c. 75. Decimus tertius, De episcopis ordinandis, et abbatibus, et presbyteris, et aliis ordinibus ecclesiasticis; et de servis ecclesiasticorum, c. 135. Haec de collectionibus manuscriptis, quas nos ipsi reperimus.

9. Nunc de iis quarum alii mentionem fecerunt. Gerhardus Von Mastricht in Historia Juris Ecclesiastici num. 413 collectionem laudat descriptam in membranaceo suae bibliothecae codice, ac in tres libros distinctam. In primo libro sunt tituli 45, in secundo tit. 56, in tertio tit. 46, ille vero prioris tantum libri titulos retulit. Notat porro praeter complura fragmenta e supposititiis epistolis priscorum Romanae sedis antistitum, inter ea quae ex sinceris aliorum pontificum litteris proferuntur, legi aliquot decreta Agathonis, Nicolai, et Adriani II, cujus sanctiones ordine non interrupto inseruntur libro secundo. Si recentiora hujus collectionis decreta sunt [Col. 0351C] illa Adriani II, eadem collectio sub finem noni saeculi, vel saltem ante undecimum concinnari potuit. Idem scriptor hanc notationem in fine libri tertii exaratam recitat: Si quis in his libris, quos de corpore canonum excerpsimus, aliquid invenit quae (ita codex) aut despicienda judicat, ignoscat paupertati sensus nostri. Nos tamen deputamus plurimorum sententiam singulorum sumptionibus praeferendam, etc. Haec ab imperito collectore perperam excerpta deteximus ex postremis periodis praefationis collectionis Acherianae, de qua egimus cap. 8, ubi congruentius et emendatius legitur: In quibus (libris) si quisquam aliquid invenit de talibus conciliis quae aut despicienda aut non recipienda judicat, ignoscat paupertati sensus nostri. Nos tamen dignum putamus plurimorum sententiam singulorum suspicionibus praeferendam; et in quibuscunque rebus generalium conciliorum auctoritatem non habemus, magis earum synodorum quae per singulas provincias factae sunt, quam proprium nostrum sequendum [Col. 0351D] sensum.

10. Antonius Augustinus in suis operibus duas collectiones saepe commemorat, quarum alteram Tarraconensem vocat, alteram Caesaraugustanam. Tarraconensis in sex libros distributa est, de qua haec refert Antonius Augustinus Soc. Jesu in Appendice ad Antonii Augustini archiepiscopi Tarraconensis judicium de quibusdam veteribus canonum ecclesiasticorum collectoribus, c. 33: Tarraconensis, quam alias Populeti nominat archiepiscopus, ex insigni monasterio Cisterciensium monachorum regio, duodecim millibus Tarracone distanti, quod vulgo Populeti, sive Poblete dicitur, dono data ei fuit: et quia [CCCXIX] auctoris nomine carebat, haec ex diocesi Tarraconensis ab eo nominatur. Notat porro recentiora hujus collectionis documenta esse decreta Gregorii VII. Hanc correctores Romani aliquando adhibuerent, et in indice librorum vocant quidem collectionem decretorum Romanorum pontificum ab Augustino archiepiscopo Tarraconensi; [Col. 0352A] in notis autem quandoque nommant antiquum codicem monasterii Populeti.

11. De Caesaraugustana vero collectione ipse archiepiscopus Antonius Augustinus dialogo 5 de emendatione Gratiani affirmat eam ad se missam fuisse ex monasterio Carthusianorum Caesaraugustano, quo pervenerat post obitum Hieronymi Zuritae regii historici. In quindecim libros divisa est; et cum post Urbanum II reliquorum pontificum non meminerit, eo tempore scripta creditur. Hujus apographum nacti sumus in ms. Barberino 2864, in cujus fronte hic titulus legitur: Liber Caesaraugustanus Aulae Dei Hieronymi Zuritae. Alium codicem Vat. 4976 chartaceum hujus collectionis invenimus, sed in fine mutilum, quippe qui novem tantum libros integros continet, et decimum abrumpit capite 47. Titulos et capita singulorum librorum indicare sufficiet.

Liber I. De ratione et auctoritate, et quae cui sit [Col. 0352B] praeponenda, c. 64.

II. De Romanae Ecclesiae privilegiis, c. 74, al. 79.

III. De metropolitanis et episcopis, c. 72, al. 74.

IV. De variis delictis et officiis episcoporum et clericorum, c. 103, al. 122.

V. De judiciis ecclesiasticis, c. 94, al. 97.

VI. De jurejurando et perjurio, c. 30.

VII. De sacrilegiis, et de privilegiis Ecclesiarum, etc., c. 111, al. 115.

VIII. De vita clericorum, et nominis interpretatione, c. 106, al. 119.

IX. De vita et officio monachorum, c. 69.

X. De nuptiis et virginibus, c. 141, al. 143.

Hactenus librorum titulos exhibuimus ex codice Vaticano, qui illos praefert. In sequentibus autem libris, qui in eo codice desunt, solos titulos primi capitis cujusque libri dabimus ex apographo Barberino, quod generalibus librorum titulis caret.

XI. Quod sacrficium altaris verum corpus Christi sit, c. 28. Id impetit Berengarii errorem medio saeculo [Col. 0352C] XI excitatum.

XII. Qualiter rudes praedicari debeant, c. 96.

XIII. Quod in unica catholica Ecclesia vera Christi hostia immoletur, c. 55.

XIV. De haereticis et schismaticis, et quid distet haeresis a schismate, c. 49.

XV. De damnatione Constantini, et reordinatione eorum qui ab ipso fuerunt ordinati, c. 81.

12. Duas alias manuscriptas collectiones passim laudant, et ex illis canones quosdam et decreta pontificum referunt Conciliorum editores. Unam designant hac formula: Ex codice librorum quinque, quia in libros totidem dividebatur. Alteram: Ex codice librorum sexdecim, propterea quod sexdecim libros complecteretur. Iidem vero editores ea fragmenta ex ipsis codicibus referunt, quae in vulgatis Conciliis atque epistolis Romanorum pontificum non invenientes, inedita putaverunt. Verum accuratiori studio deprehensum est ea fere omnia similiter allegari [Col. 0352D] in collectione Burchardi, qui capitularium et aliorum posterioris aevi scriptorum sententiis veterum pontificum et conciliorum nomina inscripsit, ut cap. 12 n. 3 monuimus. Hinc non nemo suspicatus est has collectiones esse portiones Burchardi. At non solum librorum numerus ac tituli, sed ipsorum etiam canonum orde, et quae allegantur capitula, cum Burchardi collectione nequaquam congruunt. Illud autem colligi tute potest, earum collectionum compilatores plura sumpsisse ex Burchardo, sive ex alia posteriori collectione quae e Burchardo permulta receperat.

13. Romani correctores Gratiani in indice librorum quibus usi sunt, laudant ms. collectionem canonum poenitentialium incerti auctoris ex bibliotheca Michaelis Thomasii episcopi Iterdensis. Hanc Antonius Augustinus ex eadem bibliotheca typis impressit Tarracone an. 1582. Licet autem illam sine scriptoris aut libri inscriptione repererit. Poenitentiale [Col. 0353A] Romanum nihilominus appellavit, quod ex urbe Roma in ejus manus pervenerit. Continet haec collectio titulos 9, singuli autem tituli in plura capitula distinguuntur. Cum laudentur [CCCXX] decreta non tam Gregorii VII et Urbani minoris, quam Calixti et Innocentii II, haec collectio saeculo XII scripta perspicitur. Ejusdem rationis est ac praecedentes, atque ex iisdem fontibus hausta.

14. Unum in fine hujus capitis non est omittendum. Hildebertus Cenomanensis, postea Turonensis episcopus, in epistola ad Nemosiensem episcopum scripta exeunte anno 1118 vel ineunte anno 1119, de collectione canonum cui dabat operam sic loquitur (Lib. II, ep. 27 edit. Paris. an. 1708, pag. 124): Exceptiones autem decretorum quas in unum volumen ordinare disposuimus, ad suum finem nondum perductae sunt. Opus enim hoc liberum curis pectus desiderat, cujus nos episcopus immunes fecit. Horum tamen jam explevimus partem, atque ad id peragendum quod restat, episcopum deponemus. Peractum vestras veniet [Col. 0353B] in manus, nec opus erit ut pro eo deferendo vester legatus ad nos usque fatigetur. Officii nostri erit vobis illud per nostrum destinari. Num haec collectio, uti spoponderat, ad finem perducta et edita fuerit, non liquet. Titulus Exceptiones decretorum, quo eam designat, in causa fuit, ut nonnulli huic Hildeberto tribuerint Decretum Ivonis, cui praemissa est Ivonis praefatio incipiens a voce Exceptiones, quam quidem in fine epistolarum Hildeberti editores Benedictini impresserunt, uti antea vulgata fuerat hac inscriptione: Hildeberti Turonensis episcopi in suas regularum ecclesiasticarum Exceptiones de multiplici divinorum praeceptorum genere. Ipsi vero editores eam non Hildeberto, sed Ivoni vindicandam existimant, uti sane illam Ivoni asserunt mss. exemplaria de quibus diximus cap. 16, ubi etiam tum Pannormiam, tum Decretum eidem Ivoni adjudicavimus. Alii vero suspicati sunt Hildeberti potius esse vel Tarraconensem, [Col. 0354A] vel Caesaraugustanam collectionem, adde vel aliam aliquam ex praecedentibus, quae sub idem tempus digestae, certum non habent auctorem. Nisi vero aliquid certius occurrat, nihil affirmari potest.

15. Hae sunt collectiones quas ante Gratianum digestas explicandas censuimus. Illa vero Gratiani satis nota et a multis illustrata, explicatione non indiget, ac propterea in collectionibus Gratiano anterioribus, ex quibus ipse fere omnia derivavit, laborem nostrum conclusimus. Unum vero quantum ad eumdem Gratianum, qui non ex antiquis primigeniis fontibus integra documenta continentibus, sed ex posteriorum temporum collectionibus, quae eadem documenta in partes dissecta, et in locos communes distributa continent, pleraque hausit, annotare non inutile fuerit. Cum nimirum hae collectiones in titulos distinctae, ob methodum faciliorem plurimum afferrent commodi: his passim receptis, usuque frequentiori multiplicatis earum exemplaribus, antiquorum et puriorum fontium amor ac studium sensim [Col. 0354B] obsolevit. Harum vero collectionum auctores non semper accurati, nec semper ex priscis illis codicibus canones et decreta transcripsere. Vidimus (Sup. C. 7, § 1, n. 1, et § 2, n. 3) quosdam non semper textus integros excerpsisse, sed liberiori licentia alios abbreviatos, alios aliis verbis expressos, alios diminutos, alios interpolatos dedisse. Multa ex supposititiis passim inserta, et quaedam etiam caeteroquin sincera alienis auctoribus attributa pluries notavimus. Vidimus (C. 12, n. 5) etiam nonnullos ejusmodi collectores ex vitiatis hujus generis collectionibus fere profecisse, et pro emendandis earum erroribus novos in excerpendo errores addidisse. Hinc autem detectis fontibus e quibus fere omnia menda Gratiani profecta sunt, quantum noster hic labor, quo de iisdem fontibus seu collectionibus disseruimus, utilis esse queat iis qui in Gratiani studio versantur, quisque facile intelliget.




[Col. 0353]
APPENDIX AD S. LEONIS MAGNI OPERA, SEU [a 1Kb] CODEX CANONUM ECCLESIASTICORUM ET CONSTITUTORUM SANCTAE SEDIS APOSTOLICAE, Omnium qui huc usque prodierunt vetustissimus [b 1Kb] . A Quesnello primum vulgatus ex mss. codicibus Thuaneo et Oxoniensi, nunc autem recognitus cum praestantissimo exemplari Caesareo Vindebonensi 39, et pluribus in locis emendatus, additis variantibus lectionibus ex aliis aliarum etiam ineditarum collectionum mss. exemplaribus. [c 1Kb] Continet Codex iste CANONES ECCLESIASTICOS et CONSTITUTA SEDIS APOSTOLICAE. (C)





PRAEFATIO.
[Col. 0353]

[Col. 0353] 5 1. Etsi Petrus Crabbus, Jacobus Pamelius, Alanus Copus, et alii praestantissimae hujus collectionis manuscriptis exemplaribus usi sint, nemo tamen ante Petrum Pithoeum eam a Dionysiana distinctam prodidit. Immo Jacobus Pamelius, ac ex ipso Alanus Copus illam adjudicarunt Dionysio Exiguo, propterea quod hujus epistola ad Julianum presbyterum in calce codicis Atrebatensis, qui hanc collectionem continet, descripta legatur. At Petrus Pithoeus in Synopsi historica virorum clarorum, qui praeter Gratianum canones et decreta ecclesiastica collegerunt, praemissa editioni Corporis Juris canonici Paris. an. 1687 et Lips. an. 1705, tres ejusdem collectionis mss. libros nactus, ipsam a Dionysiana probe distinguens, incerto auctori vindicavit. Incertus, inquit (auctor), cujus collectionis exemplaria duo sunt in bibliotheca Ecclesiae Bellovacensis. Tertium habuit Franciscus Pithaeus Parisiis hoc titulo: Continet codex iste canones ecclesiasticos et constituta sedis apostolicae. Incipit autem a canonibus Nicaeni concilii, quibus admixta sunt quaedam Sardicensis synodi capitula cum praefatione et expositione fidei. Sequuntur canones Carthaginensis synodi, Anquiritanae, Caesariensis, Gangrensis, et aliarum plurium, insertis pontificum Romanorum epistolis a temporibus Innocentii ad S. Leonem, cujus epistola 98 ad Dorum Beneventanum episcopum eam collectionem claudit: quae non iisdem omnino interpretationibus Graecorum canonum, quibus illa superior (scilicet Dionysiana, quam immediate ante descripserat) quae canonum Corpus dicta, sed magis Dionysii Exigui, nec tamen semper usa est. Hactenus ille. Hoc autem breve eorum indicium quae in laudatis codicibus continentur, ac praesertim numerus capitulorum 98, quorum ultimus desinit in epistola ad Dorum episcopum Beneventi, nostram collectionem aperte exhibent. Cum porro tertius ex iisdem codicibus fuerit Francisci Pithoei, qui postea in Trecense collegium traductus, Trecopithoeanus vocari coepit, nihil dubium est quin idem codex ad hanc nostram collectionem pertineat, ac propter ea diversus sit a codice Corbeiensi, qui aliam celebrem collectionem continet a nobis descriptam in praemisso Tractatu part. II c. 5. Id hoc loco monendum fuit, ne quis forte deciperetur ea notatione Quesnelli in Notitia manuscriptorum tom. I edita pag. 40, ubi hunc Trecopithoeanum codicem Corbeiensi similem pronuntiat. At in notationibus ad Leonis epistolas vulgatis in fine tomi XI, eum Thuaneo nostrae collectionis exemplo similem detexit. Haec enim habet not. 7. in epistolam 15 ad Turribium: Ita e Thuancis codicibus unicus cum [Col. 0355] Trecopithoeano, quem ex illo transcriptum dixeris: ita in omnibus ei concinit. Et not. 7 in cap. 7 epistolae 16: Haec verba codices non habent, exceptis Thuaneo uno et Trecopithoeano, quorum unus ad alterum exscriptus est. Solas epistolarum Leonis lectiones variantes ex Trecopithoeano ms. acceperat. Si autem totum hunc codicem conferendum curasset, ipsum etiam in caeteris ac in tota collectione cum Thuaneo concinentem deprehendisset.

2. Hic vero fuit primus qui eamdem collectionem in editione S. Leonis publici juris fecit tomo apud ipsum secundo, hoc titulo eidem praefixo: Appendix ad sancti Leonis Magni opera, seu codex canonum ecclesiasticorum et constitutorum sanctae sedis apostolicae omnium qui hucusque prodierunt, vetustissimus et amplissimus, qui quidem in usu fuit in Ecclesia Romana Innocentio I, Zosimo, etc., ac Leone I pontificibus, nunc primum editus e mss. codicibus Thuaneo et Oxoniensi. Brevius autem in fronte cujusque paginae: Codex canonum, seu constitutorum Ecclesiae Romanae, qui titulus frequentius allegari consuevit. Cur autem hanc collectionem Romanae Ecclesiae tribuerit, Leonisque operibus subjecerit, exponendum est. Cum in editionem eorumdem operum emendandam, vel augendam codices undique exquireret, contigit, ut ab Eduardo Bernardo amicissimo suo acceperit, in Oxoniensi bibliotheca manuscriptum 7 exemplum inveniri, in quo praeter sermones et epistolas S. Leonis haec collectio continebatur. Ex hujusmodi autem operum S. Leonis et hujus collectionis conjunctione in eodem codice Quesnellus facilis conjectator ipsam collectionem Romanam et sub Leone potissimum usu receptam suspicatus est. Itaque illam fusiori disputatione talem constituere et in Appendice Leonis edere statuit.

3. Hanc vero collectionem haberi non posse codicem canonum Romanae Ecclesiae publica auctoritate lucubratum, et editum, usuque receptum sub S. Leone, vel anterioribus posterioribusque ejusdem Ecclesiae pontificibus, palam fiet ex Observationibus quas subjiciemus dissertationi 12, in qua suam sententiam ille confirmare ac munire pluribus contendit. Inde etiam manifestum erit, ejusdem auctorem fuisse privatum ac studiosum virum nobis ignotum, uti Petrus Pithoeus antea laudatus persenserat. In Galliis autem eam conditam, ac proinde nec Italicam, sed Gallicanam collectionem esse, probabilibus, ut nobis videntur, conjecturis indicabimus.

4. Duo de hoc canonum et constitutionum codice in recitata epigraphe affirmavit Quesnellus, nimirum omnium qui hactenus prodierunt esse vetustissimum et amplissimum. Hoc secundum defendi nequit: amplior enim est multo inter caeteras Isidori collectio, quae sane, adulterinis etiam omissis, longe plura documenta complectitur. Vetustissimus vero codicum hactenus editorum, qui exhibent canones simul et constitutiones sedis apostolicae, eatenus dici potest, quatenus nulla documenta continet quae sint posteriora Gelasio; cum aliae collectiones antea typis datae aliqua posteriorum pontificum praeferant, ut vel ex Dionysiana cognoscere licet. Recte autem statuit P. Coustantius in praefatione ad tom. I Epistolarum Romanorum pontificum, hunc codicem sub Gelasii aevum fuisse digestum. Cum enim, inquit num. 74, ex puris putisque Gelasianae epistolae (de libris apocryphis) verbis conflata sit prima nec minima pars praefationis, et nihil habeat codex quod Gelasii aevum excedat, illud sane argumento est eum qui sub Gelasii pontificatu, vel haud multo post, primam codici manum admovit, ultimam eidem imposuisse; atque dum varia conciliorum pontificumque decreta compilat, his intermiscuisse ea quae sibi nota erant, et familiaria Gelasii statuta. Putat Quesnellus eam codicis partem quae Constantinopolitanos canones exhibet, post Gregorii Magni aetatem additam fuisse. At id ea in hypothesi conjicit, quod is publicus Romanae Ecclesiae codex fuerit, a quo laudati canones usque ad Gregorium I certissime abessent. Cum vero haec hypothesis omnino sit falsa, nihil impedit quin iidem canones ita huic codici privato inserti fuerint sub Gelasio, sicut in aliis privatis collectionibus ante vel paulo post Gelasium lucubratis inveniuntur inserti. Confer nostras Observationes ad dissert. 12 Quesnelli cap. 2 n. 8.

5. Praestantiam vero hujus collectionis duo potissimum astruunt. Primo aliquot insignia documenta continet quae ex hac una collectione ad nos pervenerunt. Ita Petrus Crabbus ex vetusto hujus collectionis exemplo edidit epistolam Mizonii et caeterorum episcoporum provinciae Byzacenae breviario canonum Hipponensium praemissam cap. 2, aliaque nonnulla quae aliunde non suppetunt; et cardinalis Baronius quasdam imperiales leges adversus Pelagianos ex ms. Atrebatensi ejusdem collectionis ab Henrico Gravio acceptas Annalibus inseruit, quas in aliis collectionibus frustra requires. Secundo etsi alia pleraque documenta inventa sint in aliis codicibus Dionysianis, Hispanicis, Isidorianis; cum tamen auctor nostrae collectionis ex his fontibus non ebiberit, sed ex aliis antiquioribus exemplaribus eadem documenta derivarit; diversas identidem, et non raro etiam sinceriores lectiones, ac nonnunquam integriora quoque monumenta ad nos transmisit. Non neminem fortassis illud offendet, quod supposititia S. Clementis epistola ad Jacobum in hac collectione recepta fuerit. At cum ea Rufino interprete vulgata sit, ejusque auctoritate in Gallicana synodo Vasensi an, 442 can. 6 (saltem ut plerique codices ferunt) laudata, nihil mirum si in hanc collectionem Gallicanam traducta fuit.

6. Nunc de novae editionis necessitate et utilitate, ac de subsidiis in eam recudendam adhibitis plura dicenda sunt. Quesnellus hanc collectionem non omnino integram, nec cum melioribus ac sincerioribus ejus lectionibus ubique edidit. Id ex eo ortum habet, quod recentiorem codicem Oxoniensem, in quo 9 alia omissa, alia praeter vetustiorum exemplarium fidem studiosi cujuspiam arbitrio emendata fuere, secutus sit. [Col. 0357] Parata quidem hujus collectionis editione Thuaneum antiquiorem et probae notae codicem accepit. At nec ex eo supplevit omnia quae in Oxoniensi desiderantur (unam tantum Gelasii epistolam, et regulam formatarum ex ipso adjecit), nec recepit ejus lectiones nisi in paucissimis locis; reliquas vero vel rejecit in marginem, vel omnino praetermisit. Hinc jure P. Coustantius in laudata praefatione num. 88, postquam scripsit: Unum est, antequam concludamus, de quo monitos lectores velimus, ejus nimirum codicis quem de Oxoniensi exem plari descripsit Quesnellus, plura in Gallicanis bibliothecis asservari exempla, quorum nullum Oxoniensi non si multo antiquius; recensitis quinque praestantioribus mss. subjecit: Addimus et horum exemplorum ope permulta, quae in vulgatum (a Quesnello) codicem irrepsere menda emaculari posse; adjicere poterat, et nonnullos etiam defectus suppleri. Itaque ut integra et emendatior haec collectio recuderetur, nonnulla inserenda, plura vero corrigenda fuerunt. Multa vero diligentia in Italicis bibliothecis adhibita, nullum ipsius collectionis ms. exemplar quod nobis subsidio esset, invenire uspiam potuimus. At duos codices nacti sumus in bibliotheca Caesarea Vindebonensi, quorum alter signatur num. 39, alter vero num. 42. Primus, millenariae ferme aetatis, est codex membranaceus in-folio, qui etsi titulorum, seu capitulorum tabula e Thuaneo manuscripto edita careat, eadem tamen capita 98 eodem ordine continet. Cum vero totidem capita in tribus aliis mss. invenerit etiam Petrus Pithoeus, quorum ultimum desinit in epistola S. Leonis ad Dorum, ut in aliis quoque exemplaribus deprehenditur, dubium esse nequit (Vide dicenda not. 11 in c. 67) quin haec capita 98 ad hanc collectionem pertineant: ut ne audiendus sit Quesnellus, qui unius recentioris ms. Oxoniensis testimonio Leonis epistolas, veluti ab hac collectione alienas, abjudicandas putavit. Hae autem in Oxoniensi exemplo ipsi collectioni non fuerunt insertae, quia jam antea inter Leonis epistolas collectioni praemissas erant descriptae, nec eamdem crambem recoquendam librarius credidit. Caeterum aliorum omnium vetustiorum exemplarium consensus uni ms. Oxoniensi jure est praeferendus; ipsaque tabula in plerisque codicibus conservata, quae eumdem capitulorum 98 numerum indicat, idipsum confirmat. Tabula enim primaevi operis indicium esse solet, adeo ut si quae alicubi in corpore desint, perperam abscissa; si quae vero praeter ea reperiantur inserta, posteriori additamento accessisse dicenda sint. Hac quidem de causa additia esse nonnulla documenta quae praeter tabulae et puriorum codicum fidem Leonis epistolis subjecta leguntur in ipso Thuaneo codice, observavimus not. 9 in praefationem Quesnelli tom. I pag. 33, et not. 1 ad ejusdem pontificis epistolam 120 col. 1218. Hinc vero facile est judicium ferre de altero ms. codice Vindebonensi 42, qui post praemissam tabulam capitulorum 98 et post praefationem Nicaeni concilii inserit epistolam Dionysii Exigui ad Stephanum, tum vero in corpore ipsius codicis aliquot capita addititia recepit. Nam Innocentii epistolis praemittitur illa ejusdem pontificis epistola ad Tolosanos (lege Toletanos) quae incipit: Saepe me et nimium. Dein ante Siricii epistolam ad Himerium describitur alia ejusdem ad diversos episcopos cujus initium: Cogitantibus nobis. Tum vero inter Leonis epistolas intrusae leguntur alia epistolae ipsius 21, quae in nostra editione sunt epistolae 9, 20, 22, 23, 25, 60, 61, 69, 70, 71, 79, 80, 82, 83, 85, 90, 115, 130, 134, 166, et 168. Tandem in fine adduntur aliae epistolae tres, una Hilari papae ad Ascanium, altera Simplicii ad Zenonem Spalensem, ac tertia Innocentii ad Aurelium. Hic codex sequioris est aevi, haecque additamenta (Dionysii Exigui epistolam excipe) ex Isidoriana vel Hispanica collectione librarius traduxit. Cum autem antiquior et purior sit primus codex Caesareus Vind. 39, ejus praecipue exactissimam collationem non levi sumptu nobis comparavimus: nec tamen negleximus alterum iis in locis, quae plurimum interesse credidimus. Neque vero praetermisimus alios ejusdem collectionis codices, sicubi ex ipsis aliqua documenta ab aliis edita, vel emendata deteximus. Hinc diligenter recognovimus quae vel Crabbus, vel Baronius, Sirmondus, Baluzius, Coustantius, aliique vetustorum exemplarium solliciti scrutatores ex aliquo ejusmodi codice produxerunt. Iis autem subsidiis hanc vetustissimam collectionem integram, a 11 pluribus mendis correctam, et primigeniae formae restitutam exhibebimus.

7. Ut autem aliquid utilius accederet, conferendas pariter censuimus alias mss. antiquiores et plerumque ignotas collectiones, in quibus si non omnia, certe fere omnia nostri codicis documenta hic illic dispersa reperire non inutiliter licuit. Ejusmodi sunt tres praestantissimae collectiones in bibliothecis Romanis conservatae, quarum prima exstat in ms. Vat. Reginae 1997, secunda in Vat. 1342 et Barberino 2888, tertia in pluribus aliis codicibus Additionum Dionysii. Nonnihil etiam contulere exemplaria Isidori, qui ex nostra collectione non pauca recepit. Accesserunt aliae tres peculiares collectiones manuscriptae, quarum duae continentur in duobus codicibus capituli Veronensis 55 et 58, qui pro canonibus Graecarum synodorum usui fuere; tertia vero descripta est in alio ejusdem capituli codice Veron. 46, in quo omnia nostrae collectionis documenta ad Acacianam causam pertinentia reperimus. Neque defuerunt codices collectionum Corbeiensis et Colbertinae Longobardicae, cujus postremae aliud exemplum invenimus in bibliotheca capituli cathedralis Lucensis. Illarum enim lectiones ex P. Coustantio tom. I Epistolarum Romanorum pontificum, Lucensis vero exempli variantes ex P. Dominico Mansi in Supplemento Conciliorum, vel per litteras cognoscere licuit. Licet vero ab editoribus alicujus collectionis lectiones ipsius propriae, etsi forte alicubi minus rectae, in textu inserendae sint, aliarum tamen praesertim antiquissimarum collectionum recognitio maxime utilis fuit. Ubi enim harum lectiones cum nostrae collectionis lectionibus concinunt, hujus lectiones ex illarum consensu plurimum auctoritatis acquirunt. Ubi autem inventae fuerunt diversae, eas in annotationibus insertas, studiosorum [Col. 0359] judicio subjicere non minimum juverit. Hactenus scilicet duarum tantum collectionum Dionysii et Isidorianae lectiones vulgo sunt cognitae. Hac autem nostra diligentia tot vetustiorum et ignotarum diversae originis collectionum lectiones patebunt, quae cum fere conveniant invicem, et cum lectionibus nostri codicis, has sinceriores et vulgatis praeferendas quisque perspiciet. Editores Romani Epistolarum Romanorum pontificum, Sirmondus, atque Coustantius, aliique eadem diligentia in aliquot mss. collectionibus usi, eas epistolas ac nonnulla documenta similiter edidere. Nos vero omnes memoratas collectiones recolentes, omnia nostrae collectionis documenta ad easdem exegimus, earumque lectiones accurate notavimus. Cum autem pleraque earumdem collectionum monumenta, alio licet ordine, in nostro codice inveniantur descripta, hac nostrae collectionis editione alias quoque antiquiores et ineditas collectiones in partem maximam quodammodo editas non immerito intelliges.

[Col. 0359A] 13 I. Canones Nicaeni concilii, cu praefatione et expositione fidei.

II. Canones Carthaginensis concilii.

III. Canones Anquiritani concilii.

IV. Canones Caesariensis concilii.

V. Canones Gangrensis concilii.

VI. Epistola concilii Carthaginensis ad Innocentium papam super errore Pelagii et Coelestii de libero arbitrio.

VII. Rescriptum ejusdem papae ad idem 14 concilium, in quo dogma Pelagii et Coelestii damnavit.

VIII. Epistola concilii Milevitani ad Innocentium papam de Pelagii et Coelestii pravitate, qui Dei adjutorio hominem asserunt non egere, et infantes sine baptismo posse consequi vitam aeternam.

[Col. 0359B] IX. Rescriptum Innocentii papae ad idem concilium, quo error pariter cum errantibus damnatus est.

[Col. 0360A] X. Epistola Aurelii Carthaginensis episcopi et aliorum quatuor familiaris, directa ad Innocentium papam contra sectam Pelagii.

XI. Rescriptum Innocentii ad eosdem 15 quinque episcopos supra damnatione Pelagii.

XII. Epistola Innocentii papae ad Aurelium episcopum Carthaginensem familiaris.

XIII. Concilium plenarium habitum apud Carthaginem contra Pelagium et Coelestium.

XIV. Sacrum rescriptum Honorii et Theodosii ad Palladium P. P. post [d 1Kb] accepta gesta synodi supra scriptae.

XV. Edictum Palladii P. P. de expulsione Pelagii et Coelestii.

XVI. Epistola Honorii et Theodosii ad Aurelium [Col. 0360B] Carthaginensem episcopum super Pelagii et Coelestii sacrilega doctrina et damnatione.

[Col. 0361A] XVII. Epistola Aurelii episcopi ad episcopos pro vinciae Bizacenae et Arzugitanae de Pelagii Coelestiique errore damnato.

XVIII. Capitula excerpta de gestis in Palaestina provincia actis ubi Pelagius errori suo finem imposuit.

XIX. Sacrum rescriptum Constantii [a 1Kb] imperatoris ad Volusianum praepositum, de damnatione Coelestii.

XX. Edictum Volusiani praepositi de Coelestii expulsione.

XXI. Epistola Innocentii papae ad Exsuperium Tolosanum episcopum, per quam ei in sex titulis interrogationis ejus causas et suae responsionis decreta exposuit: ubi subdit [b 1Kb] divinorum librorum veteris et novi Testamenti summarium.

[Col. 0361B] XXII. Rescriptum Innocentii papae ad Macedonenses episcopos super interrogatione trium titulorum.

1. Ut qui viduam accepit uxorem non admittatur ad clerum.

2. Ut qui ante baptismum uxorem habuerit, si illa defuncta post baptismum aliam duxerit, digamus habeatur, nec admittendus ad clerum.

3. Ut hi qui de catholica recedentes ab haereticis ordinationem sacerdotii accipiunt, non recipiantur in ordine, usque dum reverti voluerint.

XXIII. Rescriptum Innocentii papae ad Decentium Eugubinum episcopum de titulis infra scriptis, id est:

1. Ut pacem in Ecclesia peractis jam mysteriis communicaturi sibi invicem tradant.

2. Ut nomina offerentium non prius, sed intra [Col. 0361C] mysteria recitentur.

3. De [c 1Kb] consignandis infantibus, solis de consecrato oleo li ere dare episcopis.

4. De fermento in die sancto Paschae, his tantum sacerdotibus qui intra Urbem sunt tradi debere.

5. De jejunio sabbati.

16 6. De his qui post baptismum a daemonio corripiuntur.

7. De poenitentibus, qui modus circa diem sanctum Paschae teneri debeat.

8. Ut oleo sancto non solum sacerdotibus, sed et omnibus Christianis in sua suorumque necessitate ungere liceat.

9. Ut poenitentibus oleum sanctum, sicut et alia sacramenta, poenitentiae tempore non concedatur.

[Col. 0361D] XXIV. Epistola Innocentii papae ad Victricium Rotomagensem episcopum de titulis infra scriptis.

1. Ut extra conscientiam metropolitani episcopi nullus episcoporum audeat [d 1Kb] ordinare.

2. Ut post remissionem peccatorum non admittatur ad clerum qui cingulum militiae habere elegerit.

[Col. 0362A] 3. Ut omnes contentiones vel causae inter clericos cujuslibet ordinis exortae, coram provincialibus, id est suis episcopis terminentur.

4. Ut majores causae ad sedem apostolicam post episcopale judicium referantur.

5. Ut clericus virginem uxorem accipiat.

6. Ut laicus sive ante baptismum, sive post baptismum, si viduam uxorem acceperit, non admittatur ad clerum.

7. Ut qui secundam duxerit uxorem clericus ordinari non debeat, etsi ante baptismum tale fuerit sortitus connubium.

8. Ut de aliena Ecclesia clericum ordinare nullus usurpet.

9. Ut venientes a Novatianis vel Montensibus baptizati, [Col. 0362B] per manus tantum impositionem recipiantur.

10. Ut sacerdotes et levitae cum uxoribus suis non coeant.

11. Ut monachus, si ad clericatus ordinem niti voluerit, a priori proposito quod monachus gessit non debeat deviare.

12. Ut qui corruptus ad clericatum venire voluerit, spondeat se secundum veterum regulam uxorem non ducere.

13. Ut curiales, vel quibuslibet publicis functionibus occupari, clerici [e 1Kb] non fiant.

14. Ut ancillae Dei velatae si publice nubendo, vel occulte se corruptioni tradiderint, non admittantur ad poenitentiam, nisi is cui se junxerant de saeculo recesserit.

[Col. 0362C] 15. Ut ancillae Dei nec dum sacratae, si post nubere voluerint ad poenitentiam recipiantur.

XXV. Canones synodi Chalcedonensis, praelato gestorum ordine.

XXVI. Constitutio Marciani imperatoris synodi suprodictae statuta confirmans.

XXVII. Ejusdem Augusti constitutio ad 17 Palladium praef. praet., ejusdem synodi praecipiens custodori [f 1Kb] definita, Eutychis errore damnato.

XXVIII. Item ejusdem principis constitutio de obtinenda fide catholica; et de Eutychianis et Apollinaristis, eorumque poenis.

XXIX. Epistola Siricii papae ad Himerium episcopum Tarraconensem, ad consulta super quindecim capitulis respondentis.

[Col. 0362D] XXX. Epistola Siricii papae ad diversos episcopos missa, de damnatione Joviniani et aliorum contra virginitatem beatae Mariae latrantium.

XXXI. Rescriptum Ambrosii aliorumque episcoporum ad Siricium papam de causa eadem.

XXXII. Epistola Zosimi papae ad Esicium Salonitanum [Col. 0363A] episcopum, de monachis et laicis ad gradus ecclesiasticos accedere cupientibus.

XXXIII. Gommonitorium Zosimi papae ad presbyteros et diaconos suos Ravennae constitutos.

XXXIV. Bonifacii papae ad Hilarium Narbonensem de Patroclo et [a 1Kb] episcopo Lutubensi.

XXXV. Coelestini papae ad episcopos Viennenses et Narbonenses constitutio titulorum undecim.

XXXVI. Coelestini papae ad episcopos Apuliae et Calabriae: ut nullus laicorum ad ordinem sacerdotii admittatur.

XXXVII. Expositio fidei catholicae contra haeresim Arianam.

XXXVIII. Faustini presbyteri fides transmissa Theodosio imperatori.

[Col. 0363B] XXXIX. Alter libellus fidei.

XL. Libellus fidei Augustini.

XLI. Exempla testimoniorum Hilarii, Ambrosii, Athanasii, Augustini, et aliorum sanctorum catholicorum virorum, de duabus naturis in una persona Jesu Christi Domini nostri indiscrete distincteque manentibus.

XLII. Gesta damnationis [b 1Kb] Eutychis.

XLIII. Narrationis ordo: qualiter Dioscorus Alexandrinus episcopus Eutychi consentiens, in ea cui praeerat ipse Ecclesia, vel Constantinopolitana, errorem induxerit, usque ad tempus quo Acacius damnatus est.

XLIV. Simplicii papae ad Acacium, ut de Alexandrinae Ecclesiae vexatione curam gerens, 18 sedi apostolicae [Col. 0363C] non differat nuntiare [c 1Kb] .

XLV. Rescriptum Acacii ad Simplicium papam, ubi ei significat Petrum Alexandrinum episcopum esse damnatum, et Timotheum restitutum.

XLVI. Felicis papae in damnatione Acacii.

XLVII. Gelasii papae de damnatione Acacii mirabilis disputatio atque definitio.

XLVIII. Item ejusdem ad Faustum in legatione ad Orientem directum instructio super damnatione Acacii.

XLIX. Ejusdem de eodem ad Anastasium imperatorem: ut imperator non se extollat super sacerdotes, nec super sedem apostolicam.

L. Ejusdem expositio causae ad Dardanos: Acacium a sede apostolica juste fuisse damnatum.

LI. Ejusdem episcopi ad episcopos Orientis de eadem [Col. 0363D] causa reddita ratio.

[Col. 0364A] LII. Athanasii episcopi ad Epictetum episcopum contra eos qui de Domini Incarnatione spiritu blasphemiae diversa senserunt.

LIII. Cyrilli ad Joannem Antiochenum episcopum contra eos qui prava de eo in fide finxerunt, et quod exemplar litterarum Athanasii ad Epictetum ipse direxerit; et formula fidei subrogata.

LIV. Definitio sanctae synodi Chalcedonensis; et leges ex Codice Theodosiano.

LV. Damasi papae ad Paulinum Antiochenum episcopum de fide et formula libelli, cujusmodi fidem qui ab haeresi revertuntur debeant profiteri [d 1Kb] .

LVI. Eusebii episcopi Mediolanensis epistola ad Leonem papam, per quam fidei ejus, quam ad Orientem direxerat, asserendo cum aliis episcopis consensit [Col. 0364B] atque subscripsit.

LVII. Ravennii aliorumque episcoporum Gallorum ad Leonem papam fidei ejus quam ad Orientem direxit, laudem dicentium.

LVIII. Gelasii papae constitutio in 23 titulis, canonum districtionem temperans, in his duntaxat provinciis quae certis ex causis ut ministri Ecclesiarum desint, hominum raritate laborant.

LIX. [e 1Kb] Canones Antiocheni concilii.

LX. [f 1Kb] Regulae secundum Laodicium Phrygiae Pacatianae.

LXI. [g 1Kb] Canones Constantinopolitani concilii.

19 LXII. [h 1Kb] Constituta [i 1Kb] Theleptensis concilii, id est in Africa, juxta decretalem Siricii papae.

LXIII. Regula formatarum secundum Graeca litterarum [Col. 0364C] elementa.

LXIV. Clementis ad Jacobum.

LXV. Ceretii, Salonii et Verani episcoporum Gallorum ad Leonem papam gratias super fidei doctrina agentium.

LXVI. [j 1Kb] Cyrilli ad Nestorium: ut unum et verum fidei dogma sequatur.

LXVII. Leonis papae ad Leonem Augustum, de una Domini nostri Jesu Christi persona, et duabus Dei hominisque naturis, cum subjectis testimoniis Patrum.

LXVIII. Leonis papae ad Juvenalem Jerosolymitanum episcopum de eodem ipso.

LXIX. Ejusdem ad Flavianum episcopum CP. de damnatione haeresis Eutychianae.

LXX. Constitutio ad Theodorum episcopum Forijuliensis [Col. 0364D] super poenitentiae statu.

[Col. 0365A] LXXI. Constitutio ad Turbium episcopum Asturensem super XVI capitulorum consulta, Priscillianistarum blasphemiis in XVIII respondens capitulis; id est:

1. Quod Patris et Filii et Spiritus sancti unam asserunt esse personam.

2. De processionibus quarumdam virtutum ex Deo, quas habere coeperit, et quas essentia sui ipsa praecesserit.

3. Ideo unigenitum dici Filium Dei, quia solus sit natus ex virgine.

4. Quod Natale Christi honorare se simulent.

5. Quod animam hominis divinae asserant esse substantiae.

6. Quod diabolus nunquam fuerit bonus, nec natura ejus opificium Dei sit.

[Col. 0365B] 7. Quod nuptias damnant, et procreationem nascentium perhorrescant.

8. Quod humana corpora in mulierum uteris in conceptione seminum daemonum opere figurentur.

9. Quod promissionum filii ex mulieribus quidem nati, sed ex Spiritu sancto concepti sint.

10. Animas hominum antequam insererentur humanis corporibus fuisse in corpore, et in coelesti habitatione peccasse.

11. Quod fatalibus stellis et animas hominum et corpora astringant.

12. Quod sub aliis potestatibus partes animae, sub aliis corporis sint membra.

13. Quod omne corpus Scripturarum canonicarum sub patriarcharum nominibus accipiendum sit.

[Col. 0365C] 14. Statum corporis sub potestate siderum atque signorum pro terrena qualitate teneri.

15. Quod multos codices detestandae perfidiae praesumptione diabolica canonicos esse simulata titulaverint veritate; quodque ea quae extra canonicas Scripturas reperta fuerint, igne debeant concremari.

16. De tractatibus Dictinii abjiciendis.

2017. De his sacerdotibus qui errantibus non resistunt.

18. Si descendente ad inferna Christo, caro ejus requieverit in sepulcro.

LXXII. Item Leonis papae ad Rusticum Narbonensem episcopum cum subjectis XIX consultationum capitulis, responsionibusque subnexis.

[Col. 0365D] LXXIII. Ad Anastasium episcopum Thessalonicensem, super nimietatis arrogantia vicis apostolicae sedis redargutio cum subjectis sex titulis decretorum.

LXXIV. Ad Nicetam Aquileiensem episcopum super IV titulorum interrogatione responsis; id est:

1. De mulieribus quae hostilitatis tempore, maritis in captivitatem abductis, aliis conjunctae sunt viris.

2. De his Christianis qui captivitatis necessitate immolatitiis escis polluti sunt.

3. De his qui baptisma vel melu hostium, vel errore traducti, visi sunt iterasse.

4. De his qui ab haereticis primum baptismum acceperunt, cum ante non fuerint baptizati.

[Col. 0366A] LXXV. Ad Januarium episcopum Aquileiensem de clericis, qui in haeresim vel quodlibet schisma prolapsi sunt, minime promovendis.

LXXVI. Ad universos episcopos Campaniae, Piceni, et Tusciae: ut servi vel originarii aut cujuslibet conditionis obnoxii ab ecclesiasticis officiis repellantur; et de his clericis qui ob hoc fenerant, ut usuras accipiant.

LXXVII. Epistola generalis de Manichaeis.

LXXVIII. Ad episcopos Siciliae: ut in Epiphaniorum die baptisma non tradant.

LXXIX. Ad Pulcheriam, de damnatione haeresis Nestorianae et Eutychianae.

LXXX. Ad Constantinopolitanos, super stabilitate fidei ipsorum cohortatio.

LXXXI. Ad Palaestinos, super mobilitate fidei ipsorum [Col. 0366B] in Eutychianam haeresim devolutos correptio.

LXXXII. Ad Aquileiensem episcopum, de incauta receptione Pelagianistarum, et ut de Ecclesia ad Ecclesiam nullus ecclesiastici ordinis transferatur.

LXXXIII. Ad Septimum episcopum, de suprascriptis titulis.

LXXXIV. Ad Mauros episcopos, de illicitis ordinationibus, et de ancillis Dei quae virginitatem vi barbarica amiserunt.

LXXXV. Ad synodum Ephesianam, de damnanda haeresi Eutychiana.

LXXXVI. Ad Theodosium imperatorem, ut rescissa synodo Ephesiana, in Italia concilium ejus consensu debeat celebrari.

LXXXVII. Ad Pulcheriam Augustam, de eodem [Col. 0366C] ipso.

LXXXVIII. Ad Julianum episcopum, de damnatione haeresis Eutychianae.

21 LXXXIX. Ad Theodosium imperatorem, de synodo Ephesi celebranda.

XC. Ad Marcianum Augustum, de ambitu Anatolii episcopi Constantinopolitani.

XCI. Ad Anatolium episcopum CP. de ejus ambitu objurgatio, et de Alexandrinae et Antiochenae sedis antiquitus honore praelato.

XCII. Ad synodum Chalcedonensem, ut ea tantum valeant quae de fide contra Eutychen decreta sunt, caetera effetanda.

XCIII. Ad Anatolium episcopum, de adhortatione [Col. 0366D] expugnandae haeresis Eutychianae, et quod expulsos quosdam de Aegypto pro fide catholica ipse susceperit.

XCIV. Ad Leonem Augustum, de adhortatione abscidendae haeresis Eutychianae, et de confirmatione concilii.

XCV. Ad Anatolium episcopum, de Attico presbytero, ut susceptionem Eutychiani erroris a se presbyter compellatur excludere.

XCVI. Ad Anatolium episcopum, de receptione 22 Andreae archidiaconi et Euphratae, et de appetiti honoris Constantinopolitanae sedis abjectione rescriptum.

XCVII. Ad synodum Chalcedonensem, de restituendis episcopis in propriis sedibus qui dudum fuerant pro [Col. 0367A] fide catholica pulsi, et Ephesianae prioris synodi firmitate.

[Col. 0368A] XCVIII. Ad Dorum Beneventanum episcopum objurgationis epistola [a 2Kb] .




[a 1Kb] PRAEFATIO.
[Col. 0367]

[Col. 0367B] Beatissimo Sylvestro in urbe Roma apostolicae sedis antistite; Constantino Augusto, et Licinio Caesare; consulatu Paulini et Juliani virorum clarissimorum; anno ab Alexandro [b 2Kb] millesimo trigesimo sexto, mense Junio, decimo tertio kalendas Julii: propter insurgentes haereses fides catholica exposita est apud Nicaeam Bithyniae, quam sancta et reverentissima Romana complectitur et veneratur Ecclesia; quippe quam trecenti decem et octo 23 Patres, mediantibus Victore atque Vincentio religiosissimis Romanae sedis presbyteris, inspirante Deo, [c 1Kb] propter destruenda Arii venena protulerunt. Nam et nonnullae regulae subnexae sunt, quas memorata suscipiens confirmavit Ecclesia. Sciendum est sane omnibus catholicis, [Col. 0368B] quoniam [d 1Kb] sancta Ecclesia Romana nullis synodicis decretis [e 1Kb] praelata est, sed evangelica voce Domini et Salvatoris nostri Jesu Christi primatum obtinuit, ubi dixit beato apostolo Petro: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam; et tibi dabo claves regni coelorum: et quaecunque ligaveris super terram, erunt ligata et in coelis; et quaecunque solveris super terram, erunt soluta et in coelis (Matth. XVI, 18, 19). [f 1Kb] Adhibita est etiam societas in eadem urbe Romana beatissimi Pauli apostoli, vasis electionis; [g 1Kb] qui uno die unoque tempore, gloriosa morte cum Petro sub principe Nerone agonizans coronatus est. Ambo ergo pariter sanctam Ecclesiam Romanam [Col. 0369A] Christo Domino consecrarunt, aliisque omnibus urbibus in universo mundo sua praesentia atque venerando triumpho praetulerunt. [a 1Kb] Et licet [b 1Kb] pro omnibus assidua apud Dominum omnium sanctorum fundatur oratio, his tamen verbis Paulus beatissimus apostolus Romanis proprio chirographo pollicetur, dicens: Testis enim mihi est Deus, cui servio in spiritu meo, in Evangelio Filii ejus, quod sine intermissione memoriam vestri facio semper in orationibus meis (Rom. I, 9).

[c 1Kb] * Prima [d 1Kb] ergo sedes est coelesti beneficio Romana Ecclesia, quam beatissimi apostoli Petrus atque Paulus suo martyrio dedicarunt. Secunda autem sedes apud Alexandriam beati Petri nomine a Marco ejus 24 discipulo atque evangelista consecrata est [e 1Kb] quia ipse et in Aegypto primus verbum veritatis a Petro [Col. 0369B] directus praedicavit, et gloriosum suscepit martyrium, cui venerabilis successit Abilius. Tertia vero [f 1Kb] sedes apud Antiochiam, ejusdem beati Petri apostoli nomine habetur honorabilis; quia illic, priusquam Romam veniret, habitavit, et Ignatium episcopum constituit; et illic primum nomen Christianorum novellae gentis exortum est [g 1Kb] .

Nam et Jerosolymitanus episcopus, pro tanti loci reverentia, ab omnibus habetur honorabilis; maxime quoniam illic primus beatissimus Jacobus, qui dicebatur Justus, qui etiam secundum carnem frater Domini nuncupatus est, a Petro, Jacobo et Joanne apostolis episcopus est ordinatus. Itaque secundum antiquorum Patrum definitionem, sedes prima Jerosolymis [h 1Kb] minime dicitur: ne forte ab infidelibus aut [Col. 0369C] idiotis sedes Domini nostri Jesu Christi, quae in coelis est, in terra esse putaretur. Est enim sedes ejus coelum, terra autem scabellum pedum ejus. Quoniam ipse est per quem omnia facta sunt, et sine quo factum est nihil: Quoniam ex ipso, et per ipsum, et in ipso sunt omnia; ipsi gloria in saecula saeculorum (Rom. XI, 36).

Apud Ephesum vero beatissimus Joannes apostolus et evangelista multo tempore [i 1Kb] post resurrectionem [Col. 0370A] et ascensionem in coelos Domini nostri Jesu-Christi commoratus est; ibique etiam Evangelium quod secundum Joannem dicitur, divina inspiratione conscripsit, atque requievit; et ob hoc episcopus Ephesius pro tanta apostoli et evangelistae memoria prae caeteris episcopis metropolitanis in synodis honorabiliorem obtinet sedem.

[j 1Kb] Sed quoniam de concilio Nicaeno disserendum 25 est: quae hoc fecit causa ut post illam apostolorum gloriosissimam praedicationem, quae in omnem terram mirabiliter diffusa est, sub Constantino [k 1Kb] Augusto tanti congregarentur episcopi? Rufini nobis decimus liber, qui conjunctus est novem libris Ecclesiasticae Historiae, quos vir eruditissimus Eusebius Caesariensis edidit, necessarie profertur ad medium, ut parva [Col. 0370B] ejus quae inter initia de Arii perversitate conscripta sunt, memorentur: quia dubium non est ideo trecentos decem et octo sanctissimos Patres ex universo Orientali, [l 1Kb] atque Occidentali orbe in Nicaea Bithyniae congregatos, ut et Arii impium dogma, Christi auxilio, funditus damnaretur, et salubri providentia constituerent quid in Ecclesia sancta catholica debeat observari. [m 1Kb] Item ad locum ex libro decimo Rufini. Igitur cum apud Alexandriam post [n 1Kb] Achilam, qui Petro martyri successerat, Alexander sacerdotium suscepisset; quia pax nostris et requies a persecutionibus erat, atque Ecclesiarum gloria confessorum meritis gaudebat, prosperitas rerum nostrarum domestica contentione turbatur. Etenim presbyter quidam apud Alexandriam Arius nomine, vir specie et [Col. 0370C] forma magis quam virtute religiosus, sed gloriae laudisque et novitatis improbe cupidus, prava quaedam de fide Christi proferre, et quae [o 1Kb] ante ad inquisitionem nunquam venerant, coepit: abscidere ac separare ab illa aeterna et ineffabili Dei Patris substantia vel natura Filium conabatur. Quae res in Ecclesia plurimos conturbabat. Sed cum Alexander episcopus natura lenis et quietus assiduis commonitionibus [Col. 0371A] Arium cuperet a pravo incepto et assertionibus impiis revocare, nec tamen res ex sententia procederet; [a 1Kb] et quod plerosque jam contagio pestiferae assertionis infecerat, non solum apud Alexandriam, verum et per alias urbes provinciasque disperserat; perniciosum fore credens si dissimularet a talibus, plurimis consacerdotibus suis rem indicat. Quaestio latius innotescit. Sermo usque ad aures religiosi principis Constantini pervenit: quippe qui omni studio et diligentia curaret quae nostra 26 sunt. Tunc ille ex sententia sacerdotum apud urbem Nicaeam episcopale concilium convocat; ibique Arium trecentis decem et octo episcopis residentibus adesse jubet, ac de ejus propositionibus et quaestionibus judicare [b 1Kb] .

[Col. 0372A] [c 1Kb] Verum post diutinum multumque tractatum placet omnibus, ac velut uno cunctorum ore et corde decernitur scribi debere, id est, ejusdem cum Patre substantiae Filium confiteri; idque firmissima omnium sententia pronuntiatur. Decem et septem soli tunc fuisse dicuntur quibus Arii magis fides placeret, extrinsecus creatum Dei Filium ex nullis [d 1Kb] subsistentibus, et non ex ipsa Patris Deitate progenitum confirmantes. Defertur ad Constantinum sacerdotalis concilii sententia. Ille tanquam a Deo prolatam veneratur; cui si quis tentasset obniti, velut contra divina statuta venientem, in exsilium se protestatur acturum.



INCIPIUNT CAPITULA.
[Col. 0371]


27 CAPITULUM PRIMUM. [a 1Kb] CANONES NICAENI CONCILII SUB TITULIS XLVI.
[Col. 0371B]


TITULUS PRIMUS [b 3Kb] . Incipit expositio fidei Nicaenae, vel synodicae disciplinae, et nomina episcoporum CCCXVIII.

[Col. 0371C] [c 1Kb] Credimus in unum Deum Patrem omnipotentem, omnium visibilium et invisibilium factorem; et in unum Dominum nostrum Jesum Christum Filium Dei; qui natus est ex Patre unigenitus, hoc est, de substantia Patris; Deum ex Deo, lumen ex lumine, Deum [Col. 0372B] verum ex Deo vero; 28 natum, non factum, , hoc est, ejusdem cum Patre substantiae; per quem omnia facta sunt quae in coelo et quae in terra sunt; qui propter nos homines et propter nostram salutem descendit, et incarnatus est, et homo factus passus [Col. 0372C] est, et resurrexit tertia die, ascendit in coelos, unde venturus est judicare vivos et mortuos. Et in Spiritum sanctum [d 1Kb] . Eos autem qui dicunt: Erat aliquando quando non erat, et priusquam nasceretur non erat; et quia ex nullis subsistentibus [e 1Kb] factus est; aut qui [Col. 0373A] ex alia substantia vel essentia dicunt esse , hoc est convertibilem aut commutabilem Filium Dei; hos anathematizat catholica et apostolica Ecclesia.

[a 2Kb] Haec est fides quam exposuerunt Patres, primum quidem adversus Arium blasphemantem et dicentem [b 1Kb] creatum esse Filium Dei; posteaque adversus omnem haeresim 29 extollentem se et insurgentem contra catholicam [c 1Kb] et apostolicam Ecclesiam. Quam haeresim cum auctoribus suis damnaverunt apud Nicaeam civitatem supradictam CCCXVIII episcopi in unum congregati; quorum nomina cum provinciis suis [d 1Kb] et [Col. 0374A] civitatibus subter annexa sunt. Sed studiosi servi Dei magis curaverunt Orientalium nomina episcoporum conscribere, propterea quod Occidentales non similiter quaestionem de haeresibus habuissent [e 1Kb] .



30 [f 4Kb] NOMINA EPISCOPORUM.

Osius Cordubensis episcopus dixit: [g 1Kb] Sic credo quemadmodum dictum est.

[h 1Kb] Victor et Vincentius presbyteri Romani, pro venerabili viro papa et episcopo nostro sancto Silvestro subscripsimus: ita credentes sicut supra scriptum est.


[a 1Kb] Aegypti Thebaidis.
[Col. 0375A]
    Alexander Alexandriae.
    [b 1Kb] Tyrannus Antinoi.
    31 [c 1Kb] Plusianus Lyci.
    Arpocration [d 1Kb] Alfusianorum.
    [e 1Kb] Adamantius Cini.
    Arbetion Farbeti.
    Philippus [f 8Kb] Panefisei.
    Potamon Heracleis.
    Secundus Ptolomaidis.
    Dorotheus Pelusii.
    Gaius [g 1Kb] Thomeis.
    Antiochus Mempheus.
    Tiberius [h 1Kb] Tyticis.
    [i 1Kb] Agathos Schediae.




Libyae Superioris.
[Col. 0375B]
    [j 1Kb] Dachis Beroniciae.
    Zophirus Archistei [k 1Kb] Barcis.
    Serapion [l 1Kb] Antipyrgi.
    Secundus [m 1Kb] Tauchis.




32 Libyae [n 1Kb] Inferioris.
[Col. 0376A]
    [o 1Kb] Titus Paretonii.




Palaestinae.
    Macharius Jerosolymae.
    Germanus Neapolis.
    [p 1Kb] Marinus Sebastenus.
    Gaianus Sebastiae.
    Eusebius Caesariensis.
    Sabinus Gadarensis.
    Longinus Ascalone.
    Petrus Nicopolitanus.
    Macrinus Jamniae.
    Maximus Eleutheropolitanus.
    [Col. 0376B] Paulus Maximianopolitanus.
    Januarius Hierico.
    Heliodorus Zabulon.
    Aetius Lyddorum.
    33 Silvanus Azoti
    Patrophilus Scythopolitanus.
    Asclepas Gazae.
    [Col. 0377A] Petrus Ahili.
    Antiochus Capitoliades.




Phoeniciae.
    [a 1Kb] Zenon Tyri.
    Aeneas Ptolomaidis.
    Magnus Damasci.
    Theodorus Sidoniae.
    Hellanicus Tripolitanus.
    Gregorius Beryti.
    [b 1Kb] Marinus Palmyrae.
    [c 1Kb] Thadoneus Alasiae.
    Anatolius Emissae.
    Philocalus Paneades.




[d 1Kb] Syriae.
    [Col. 0377B] [e 1Kb] Eustathius Antiochiae.
    Zenobius Seleuciae.
    [f 1Kb] Theodotus Laodiciae.
    Alfius Apamiae.
    Philoxenus Hierapolitanus.
    [g 1Kb] Salamonius Germaniciae.
    Piperius Samosatenus.
    Archelaus Dolicae.
    Eufration [h 1Kb] Balaneorum.
    34 [i 1Kb] Baiadus chorepiscopus.
    Zoilus [j 1Kb] Gabalae.
    Bassus [k 1Kb] Zeumathiae.
    [l 1Kb] Bosianus Rafaniae.
    [Col. 0378A] [m 1Kb] Gerontius Larissae.
    Eustasius Arethusiae.
    Paulus Neocaesariae.
    [n 1Kb] Diritius Cirris.
    Seleucus chorepiscopus.
    Petrus [o 1Kb] Gendari.
    Pegasius Arbocadami.
    [p 1Kb] Bassonis Gabudae.




Arabiae.
    [q 1Kb] Nichomachus Bostri.
    Cirion Philadelphiae.
    Gennadius [r 1Kb] Isbuntorum.
    Severus Sodomae.
    Sosipater [s 1Kb] Beritanensis.
    Severus [t 1Kb] Dionysiadis.




Mesopotamiae.
[Col. 0378B]
    [u 1Kb] Aetolaus Edessae.
    Jacobus Nisibiensis.
    Antiochus [v 1Kb] Resanius.
    Mareas Macedoniapolitanus.




35 Persidis.
    Joannes Persidis.




Ciliciae.
    [x 1Kb] Theodorus Tarsi.
    Amphion Epiphaniae.
    Narcissus [y 1Kb] Nerodiades.
    Moses [z 1Kb] Castabasi.
    [Col. 0379A] Nicetas Flavidis.
    [a 1Kb] Eudemon chorepiscopus.
    Paulinus Adanorum.
    Macedonius [b 9Kb] Moestorum.
    Tarcondimatus [c 1Kb] Aegeus.
    Esichius Alexandriae [d 1Kb] 
    Narcissus [e 1Kb] de Irenopoli.




Cappadociae.
    Leontius Caesariensis.
    Eupsichius Tianeus.
    [f 1Kb] Euritichius Coloniae.
    36 Timotheus [g 1Kb] Cibistrianus.
    Ambrosius [h 1Kb] Comanensis.
    Stephanus chorepiscopus.
    [Col. 0379B] Rhodo chorepiscopus.
    Gorgonius chorepiscopus [i 1Kb] .




Armeniae Minoris.
    [j 1Kb] Euladius Sebastiae.
    Evethius [k 1Kb] Satalenus.
    [Col. 0380A] Eudromius chorepiscopus.
    Theophanes chorepiscopus.




Armeniae Majoris.
    [l 1Kb] Aristecisus Diosponti.
    Cretis Helenoponti.
    Helpidius Comanensis.
    Eutychius Amasiae.
    Heraclius [m 1Kb] Celensis.




37 Ponti Polemoniaci.
    [n 1Kb] Longius Neocaesariensis.
    Domnus Trapezontensis.
    Stratophilus [o 1Kb] Ptionensis.




Paphlagoniae.
    Philadelphus Pompeiopolitanus.
    [Col. 0380B] Petronius [p 1Kb] Leneopolitanus.
    [q 1Kb] Eufisicius Amastridenus.




Galatiae.
    [r 1Kb] Pancasius Ancyrae.
    Decasius [s 1Kb] Taviae.
    [Col. 0381A] Erectius [a 1Kb] Daumasiae Dedareanus [b 1Kb] .
    Philadelphius Juliopolitanus.




38 Asiae.
    Theonas Cizici.
    [c 1Kb] Menophantus Ephesi.
    Orion Elii.
    Eutychius Smyrnae.
    [d 1Kb] Mitres Popanensis.
    [e 1Kb] Macrinus Hioelesponti.
    Paulus [f 1Kb] Paneae.




Lydiae.
    Arthemidorus Sardis [g 1Kb] .
    [h 1Kb] Ethimasius Philadelphiae.
    Pollion [i 1Kb] Barensis.
    Agogius Tripoli.
    [Col. 0381B] Florentius Ancyrae ferreae.
    Antiochus Aureliopolitanus.
    39 Marcus Standi [j 1Kb] .




Phrygiae.
[Col. 0382A]
    [k 1Kb] Nunechius Laodiciae.
    Flaccus [l 1Kb] Sanai.
    [m 1Kb] Procopius Sinnades.
    [n 1Kb] Pisticus Azani.
    [o 1Kb] Athenodorus Doriensis.
    Eugenius Eucarpiae.
    Flaccus Hieropolitanus.




Pisidiae [p 1Kb] .
    Eulalius Iconii.
    Thelemachus [q 1Kb] Adriopolitanus.
    Esichius Neapolitanus.
    Eutychius Seleuciae.
    Apagnius [r 1Kb] Lomenensis.
    [Col. 0382B] Tarsicius Apamenus.
    Patricius [s 1Kb] Alladorum.
    40 Academius Mortinensis [t 1Kb] Paporum.
    [Col. 0383A] Polycarpus metropolitanus.
    Heraclius Barensis.
    Theodorus [a 1Kb] Usensis.
    [b 1Kb] Odon Licius:




Lyciae.
    Eudemus Paterensis.




Pamphyliae.
    [c 1Kb] Callides Pergensis.
    [d 1Kb] Euresius Termiensis.
    [e 1Kb] Zeusius Barbonitatus de Synasmo.
    Domnus [f 1Kb] Aspenidicus.
    [g 1Kb] Quintianus Seleusiae.
    Patricius Maximianopolitanus.
    Afrodisius [h 1Kb] Maginensis.




41 Insularum.
    [Col. 0383B] Eufrosinus Rhodius.
    Melifron [i 1Kb] Ciniensis.
    Strategius Lemni.
    Apollodorus Corcyrae.




Cariae.
    Eusebius Antiochiae.
    [j 1Kb] Emmonius Afrodisiensis.
    Eugenius Appolloniades.
    [k 1Kb] Letoius Cibiritensis.
    [Col. 0384A] Eusebius Miletensis.




Isauriae.
    Stephanus [l 1Kb] Baratensis.
    Athaneus [m 1Kb] Corocasius Parensis
    Eudesius, [n 1Kb] Claudiopolitanus.
    Agapius Seleuciae.
    [o 1Kb] Silanus metropolitanus in Isauro:
    Faustus [p 1Kb] Panemuthicorum.
    Antonius Antiochiae.
    42 [q 1Kb] Nestor Syedrensis.
    [r 1Kb] Esicius chorepiscopus.
    [s 1Kb] Quintus Tymapodorum.
    Paulus [t 1Kb] Larendensis.
    Theodorus Vasadorum.
    Anatolius chorepiscopus.
    [Col. 0384B] [u 1Kb] Quintus chorepiscopus
    Tiberius [v 1Kb] Alistrensis.
    Aquilas chorepiscopus.
    Eusebius [x 1Kb] Paritius.




Cypri.
    Cyrillus Paphi.
    Gelasius Salaminae.




Bithyniae.
    Eusebius Nicomedensis.
    [Col. 0385A] [a 1Kb] Theogenes Nicaeae.
    [b 1Kb] Maris Chalcedonis.
    Cyrillus [c 1Kb] Cii.
    [d 1Kb] Esicius Nusae Prusae.
    Gorgonius Apolloniadis.
    Georgius [e 1Kb] Plusiades.
    43 Evetius [f 1Kb] Adrianopolitanus.
    Theophanes chorepiscopus.
    [g 1Kb] Rufus Caesariensis.
    Eulalius chorepiscopus.




Europae.
    [h 1Kb] Pedorus Heracleae.
    Marcus [i 1Kb] Comensis.




[j 1Kb] Daciae.
    [Col. 0385B] Protogenes Sardicae.




Mysiae.
    Pistus Martianopolitanus.
    [k 1Kb] Marcus Euboensis.
    Strategius Ephestiensis.




Macedoniae.
[Col. 0386A]
    Alexander Thessalonicensis.
    [l 1Kb] Bundisius Thebiensis.




44 Achaiae.
    Pistus Atheniensis.
    [m 1Kb] Festius Strategidis.




[n 1Kb] Thessaliae.
    [o 1Kb] Dionius Thebanus.
    [p 1Kb] Sudis Salonitanus.




Calabriae.
    Marcus [q 1Kb] Calabriae.
    Cecilianus [r 1Kb] Carthaginensis.




Dardaniae.
    Dachus Macedonensis.
    [s 1Kb] Claudianus Thessaliensis.




[t 1Kb] Dalmatiae.
[Col. 0386B]
    [u 1Kb] Bunius Struborum.




45 Pannoniae.
    Domnus Pannoniensis.




Galliarum.
    Nicasius [v 1Kb] Diviensis.




De Gothiis.
[Col. 0387A]
    Theophilus [a 1Kb] Gothiae.




[b 1Kb] Bosphori.
    [c 2Kb] Cadcemnus Bosforensis.


46 [d 3Kb] Cum convenisset sanctum et magnum concilium apud Nicaeam Bithyniae, statuta sunt quae infra scripta sunt; et placuit ut haec omnia mitterentur ad [Col. 0388A] episcopum urbis Romae Silvestrum. Facta est autem synodus Constantino Augusto et Licinio, consulibus, XIII kal. Julias.



47 [e 5Kb] TIT. II. De excisis. (Can. 1 Dionys. Exig., Isid. et al.)

Si quis [f 1Kb] pro aegritudine a medicis sectus est, vel [Col. 0389A] a Barbaris castratus, [a 1Kb] iste permaneat in clero. Quod si quis semetipsum sanus abscidit, hic etiamsi est in clero, cessare debet; et ex hoc talem nullum oportet ordinari. Sicut ergo de his qui affectaverunt, vel ausi sunt seipsos abscidere, haec quae diximus statuta sunt; ita si 48 qui vel a Barbaris vel a dominis suis eunuchi facti sunt, et probabilis vitae sunt, hos tales [b 1Kb] suscipit ecclesiastica regula.



TIT. III. De [c 1Kb] neophytis neque presbyteros neque episcopos faciendis. (Can. 2 Dionys. et Isid.)

Quoniam multa sive per necessitatem, sive alias cogentibus hominibus contra ecclesiasticam regulam [d 1Kb] gesta sunt; ita ut homines ex vita gentili [e 1Kb] nuper accedentes 49 ad fidem, et qui parvo tempore catechizati vel instructi fuerant, statim ad spiritualem [Col. 0389B] baptismum venirent; et continuo ut baptizati fuerant, etiam ad episcopatum vel [f 1Kb] presbyterium proveherentur: rectum esse visum est de caetero nihil tale fieri. Nam et tempore opus est [g 1Kb] ut sit catechumenus; et post baptisma multa probatione indiget: evidens namque est apostolicum praeceptum dicens: Non neophytum, ne elatus in judicium incidat [h 1Kb] et laqueum diaboli. Si vero procedente tempore, [Col. 0390A] [i 1Kb] quod animae noceat peccatum inventum fuerit in ea persona, et convincitur duobus vel tribus testibus, cessabit a clero qui ejusmodi est.



TIT. IV. De [j 1Kb] vindicta eorum qui contra canones fecerint.

Si quis vero praeter haec facit, tanquam contraria statutis hujus sancti concilii gerens, etiam ipse [k 1Kb] de statu sui ordinis periclitabitur.



TIT. V. De [l 1Kb] synesactis. (Can. 3 Dionys. et Isid.)

Omnimodis vero interdicit sancta synodus, neque episcopo, neque presbytero, neque diacono, neque ulli omnino clericorum [m 1Kb] permittit secum habere mulierem extraneam, nisi forte mater sit, aut soror, [n 1Kb] aut amita. In his namque personis, 50 et horum similibus, omnis suspicio declinatur. Qui aliter praeter [Col. 0390B] haec [o 1Kb] aget, periclitabitur de clero suo.



TIT. VI. De [p 1Kb] episcopis a comprovincialibus ordinandis. (Can. 4 Dion. et Isid.)

Episcopum oportet [q 1Kb] maxime quidem ab omnibus qui sunt in provincia episcopis ordinari. Si vero hoc difficile fuerit, sive urgente necessitate, sive itineris longitudine, certe omnino tres episcopi [r 1Kb] in unum debent esse congregati; ita ut etiam [s 1Kb] caeterorum [Col. 0391A] absentium consensum et sententias per litteras teneant, et ita faciant ordinationem.



TIT. VII. De potestate metropolitani.

Potestas sane vel confirmatio pertinebit per singulas provincias ad metropolitanum [a 1Kb] .



TIT. VIII. De [b 1Kb] his qui excommunicantur ab episcopis suis. (Can. 5 Dion. et Isid.)

[c 1Kb] Sive clericis, sive laicis ab episcopis suis per suas quasque provincias, servetur ista sententia secundum canonem, ut hi qui [d 1Kb] ab aliis excommunicantur, ab aliis [e 1Kb] non recipiantur. Requiratur sane, ne forte quis pro aliqua indignatione animi aut contentione, aut qualibet commotione 51 stomachantis episcopi abjectus sit.



TIT. IX. De [f 1Kb] synodo bis in anno per unamquamque provinciam celebranda.
[Col. 0391B]

Ut ergo haec possint digna examinatione perquiri, [Col. 0392A] rectum esse visum est per singulos annos in singulis quibusque provinciis bis in anno episcoporum concilia fieri; ut simul in unum convenientes episcopi [g 1Kb] ex universis provinciis hujusmodi examinent quaestiones: et ita demum hi qui ob culpas suas episcoporum suorum offensam merito contraxerunt, digne etiam a 52 caeteris episcopis [h 1Kb] excommunicati sint usquequo in communionem ab omnibus recipiantur, aut ipsi episcopo suo placeat humaniorem circa eos ferre sententiam. Fiant autem concilia semel quidem ante dies Quadragesimae: ut omnibus, si quae sunt, simultatibus amputatis, mundum et solemne Deo munus [i 1Kb] possit offerri: secundo vero circa tempus autumni.



TIT. X. De [j 1Kb] primatu Ecclesiae Romanae. (Can. 6 Dion. et Isid.)
[Col. 0392B]

Ecclesia Romana [k 37Kb] semper habuit primatum. Teneat [Col. 0393A] autem et Aegyptus Libyae 53 et Pentapolis: [a 1Kb] ita ut episcopus Alexandriae harum omnium habeat potestatem; quoniam et Romano episcopo haec est consuetudo. Similiter autem et qui in Antiochia constitutus est. Itaque et in caeteris provinciis privilegia salva sint Ecclesiarum.



TIT. XI. De [b 1Kb] infirmanda ordinatione quae sine metropolitani consensu fit.

Per omnia autem manifestum sit [c 1Kb] hoc quod si quis praeter voluntatem metropolitani episcopus fuerit ordinatus, [d 1Kb] hunc statuit sancta synodus non debere esse episcopum.



TIT. XII. De sequendo majori numero, [e 1Kb] cum de ordinatione contenditur.

[Col. 0393B] Sane si communi omnium consensu rationabiliter [f 1Kb] habito, et secundum ecclesiasticam 54 regulam facto decreto, duo aliqui aut tres per contentionem suam contradixerint, obtineat sententia plurimorum.



TIT. XIII. de honore [g 1Kb] Jerosolymitani episcopi (Can. 7 Dion. et Isid.).
[Col. 0394A]

Quoniam mos antiquus obtinuit et vetusta traditio ut Aeliae, id est [h 1Kb] Jerosolymitanorum episcopo deferatur; habeat consequenter honorem suum; sed metropolitano sua dignitas salva sit.



TIT. XIV. De [i 1Kb] his qui dicuntur Mundi, quo genere recipiendi sint (Can. 8 Dion. et Isid.).

De his qui seipsos Catharos, id est mundos, vocant, [j 1Kb] si qui veniant ad Ecclesiam catholicam, placuit sancto concilio [k 1Kb] ut ordinentur, et sic maneant in clero. 55 Ante omnia [l 1Kb] vero hoc eos per scripturam convenit profiteri, ut fateantur secum omni consensu observaturos catholicae et apostolicae Ecclesiae [Col. 0394B] statuta: id est, communicaturos se his qui [m 1Kb] forte secundas nuptias experti sunt, vel his qui persecutionis tempore lapsi sunt. Quibus tamen [n 1Kb] poenitentiae modus et tempus ascriptum est: ut in omnibus sequantur [Col. 0395A] ea quae in catholica et in apostolica observantur Ecclesia. [a 1Kb] Sicubi igitur vel in vicis, vel in urbibus soli ipsi reperti fuerint ordinati, hi qui inveniuntur in clero, in eodem permaneant. Si vero episcopus vel presbyter catholicae Ecclesiae fuerit ad quem aliqui ex his accedunt, certum est quod [b 1Kb] episcopus Ecclesiae habeat suam dignitatem: similiter et presbyter et diaconus [c 1Kb] debent. Hi vero qui ab istis veniunt, si forte episcopus fuerit, habeat presbyterii dignitatem: nisi forte placeat episcopo catholico concedere ei etiam episcopalis nominis honorem. Si vero non placuerit, inveniat ei locum, ut sit in parochia chorepiscopus, [d 1Kb] aut presbyter; dummodo permanere videatur in clero, et ne in una civitate duo sint episcopi.



TIT. XV. De his [e 1Kb] qui inexaminati ordinantur (Can. 9 Dion. et Isid.).
[Col. 0395B]

Si qui sine examinatione provecti fuerint presbyteri, et postea examinati confessi fuerint peccata sua; et cum confessi fuerint, contra regulam venientes homines temere manus eis imposuerint: hos ecclesiasticus ordo 56 non recipit. In omnibus enim quod irreprehensibile est catholica defendit Ecclesia.



TIT. XVI. De lapsis ordinatis (Can. 10 Dion. et Isid.).

Quicunque ex his qui lapsi sunt, et per ignorantiam vel contemptum [f 1Kb] corum qui eos ordinaverunt, ordinati sunt, hoc non praejudicat ecclesiasticae regulae. Cum enim compertum fuerit, deponantur.



TIT. XVII. De praevaricatis recipiendis [g 1Kb] per poenitentiam (Can. 11 Dion. et Isid.).
[Col. 0395C]

[h 1Kb] De his qui praevaricati sunt sine ulla necessitate, [Col. 0396A] sine ablatione patrimonii, vet sine periculo, aut aliqua tali re quae facta est in novissima tyrannide Licinii, placuit sancto concilio, licet indigni sint misericordia, tamen aliquid circa eos humanitatis ostendi. Si qui ergo ex animo poenitent, tribus annis [i 1Kb] inter auditores constituantur, si fideles sint, et septem annis inter poenitentes; duobus vero annis extra communionem, in oratione sola participes fiant populo.



57 TIT. XVIII. De [j 1Kb] poenitentia eorum qui baptizati ad saecularem militiam revertuntur (Can. 12 Dion.).

Si qui vero vocati per Dei gratiam, primo quidem ostenderunt fidem suam, deposito militiae cingulo, post haec autem ad proprium vomitum reversi sunt, ita ut pecunias darent, et ambirent rursus redire ad militiam; isti decem annis sint inter poenitentes, [Col. 0396B] post [k 1Kb] triennium quo fuerint inter auditores. In omnibus vero illud praecipue observetur, ut animus ac propositum eorum, vel species poenitentiae requiratur. Quicunque enim cum [l 1Kb] omni timore et lacrymis perseverantibus et operibus bonis, omni tempore conversionem suam [m 1Kb] non solo habitu, sed opere et veritate demonstrant, hi tempora statuta complentes, merito orationibus communicabunt: licebit autem episcopo etiam humanius aliquid circa eos cogitare. Si qui vero indifferenter habuerunt lapsum suum, et sufficere sibi aestimarunt ad conversionem hoc ipsum quod introire in Ecclesiam videbantur, isti omni modo tempora statuta complere debent.



TIT. XIX. De reconciliatione danda [n 1Kb] morientibus (Can. 13 Dion., Is. 12).

[Col. 0396C] De his vero qui recedunt e corpore, antiquae regis regula observabitur [o 1Kb] etiam nunc, ita ut recedentes [Col. 0397A] e corpore, ultimo et necessario viae suae viatico non defraudentur. Quod si desperatus aliquis accepta 58 communione supervixerit, sit inter illos qui in oratione sola communicant, donec statutum tempus compleatur. De omnibus tamen his [a 1Kb] qui ex nodo corporis exeunt, et Eucharistiam postulant, in tradenda eis communione cura sit et probatio episcopi.



TIT. XX. De catechumenis [b 1Kb] lapsis (Can. 14 Dion., 13 Is.).

De catechumenis vero [c 1Kb] lapsis placuit sancto concilio ut tribus annis inter auditores sint tantummodo; post haec vero orent cum catechumenis.



TIT. XXI. De [d 1Kb] his qui Ecclesias deserunt, et ad alias transeunt (Can. 15 Dion. et Is.).

[Col. 0397B] Propter multas perturbationes [e 1Kb] et seditiones, quae fieri solent, placuit omnimodo abscidi istam consuetudinem, [f 1Kb] si contra regulam repertus fuerit in aliquibus partibus e civitate ad civitatem transire vel episcopus, vel presbyter, vel diaconus, vel clericus. Si quis vero, post haec statuta sancti hujus concilii, tale aliquid [g 1Kb] audere tentaverit, infringetur omni genere hujusmodi conatus, et restituetur propriae Ecclesiae in qua episcopus, vel diaconus, vel presbyter ordinatus est.



59 TIT. XXII. [h 1Kb] De non suscipiendis alterius Ecclesiae clericis (Can. 16 Dion. et Isid.).

Si qui sine respectu agentes, et timorem Domini ante oculos non habentes, neque ecclesiastica statuta [i 1Kb] scientes, recesserint ab Ecclesia sua, sive [Col. 0397C] presbyter, sive diaconus, sive in quocunque ordine ecclesiastico positi fuerint, [j 1Kb] hi nunquam suscipi debent in Ecclesia; sed cum omni necessitate cogantur ut redeant ad Ecclesias suas; aut si permanserint, excommunicatos eos esse oportet.



TIT. XXIII. De [k 1Kb] non ordinandis clericis alienis sine voluntate episcopi sui (Can. 17 Isid.).
[Col. 0398A]

Si quis autem [l 1Kb] ausus fuerit aliquem qui ad alterum pertinet ordinare in sua Ecclesia, cum non habeat consensum illius episcopi a quo recessit clericus suus, irrita sit hujusmodi ordinatio.



TIT. XXIV. De feneratoribus clericis (Can. 18 Dion. et Isid.).

Quoniam multi clerici avaritiae causa lucra sectantur turpia, et obliti sunt divini praecepti quod dicit: Qui pecuniam suam non dedit ad usuram (Ps. XIV, 7): fenerantesque [m 1Kb] centesimas exigunt: statuit hoc concilium sanctum, quod si quis inventus fuerit post hanc definitionem usuras accipere, vel ex quolibet [Col. 0398B] tali negotio turpia lucra sectari, vel etiam [n 1Kb] in Graecis dimidias centesimas species frugum ad sescuplum dare; omnis qui tale aliquid commentus fuerit ad quaestum, abscidatur a clero, et alienus ab ecclesiastico habeatur gradu.



60 TIT. XXV. De [o 1Kb] diaconibus ne supra presbyteros sint (Can. 18 Dion., 14 Is.).

Pervenit ad sanctum concilium quod in locis quibusdam et civitatibus presbyteris sacramenta [p 1Kb] a diaconibus dentur; quod neque regula neque consuetudo tradidit ut hi qui offerendi sacrificii non habent potestatem, his qui offerunt, corpus Christi porrigant. Sed et illud innotuit, quod quidam diaconi etiam ante episcopum sacramenta contingant. Haec [Col. 0398C] omnia amputentur, et maneant diaconi intra propriam mensuram, scientes quia episcoporum quidem ministri sunt, presbyteris autem inferiores. Accipiant ergo [q 1Kb] Eucharistiam secundum ordinem post presbyteros ab episcopo vel a presbytero. [r 1Kb] Sed nec [Col. 0399A] sedere quidem in medio presbyterorum liceat diaconis. Extra regulam enim et extra [a 1Kb] ordinationem est ut hoc fiat. Si quis autem non vult esse subjectus etiam post hanc definitionem, cesset esse diaconus.



61 TIT. XXVI. De [b 1Kb] Paulianistis, quos Homuncionitas vocant (Can. 19 Dion. et Isid.).

[c 1Kb] Si qui confugerint ad Ecclesiam, statutum sit baptizari eos omnimodo. Si qui vero clerici erant apud eos si quidem inculpabiles, inventi fuerint et irreprehensibiles, [d 1Kb] baptizati etiam ordinentur ab episcopis Ecclesiae catholicae. Si autem examinati, [e 1Kb] minus apti fuerint deprehensi, deponi eos oportet.



62 TIT. XXVII. De diaconissis [f 1Kb] .
[Col. 0400A]

[g 1Kb] Similiter autem et [h 1Kb] circa diaconissas et de omnibus qui in clero eorum inveniuntur, eadem forma servabitur. Commemoravimus etiam de diaconissis his quae in hoc ordine inventae sunt: [i 1Kb] quae nec manus aliquam impositionem habent, ita ut omni genere inter laicos habeantur [j 2Kb] .



TIT. XXVIII. De [k 3Kb] episcopis etiam laica communione privandis qui civitates mutaverunt (Can. 1 Sardicensis Dion. et Isid.).

63 Osius [l 2Kb] episcopus dixit: Non minus mala [Col. 0401A] consuetudo quam perniciosa corruptela funditus eradicanda est: ne cui liceat episcopo de civitate sua ad aliam civitatem transire; [a 1Kb] manifesta enim est causa qua hoc facere tentat, cum nullus [b 1Kb] in hac re inventus sit episcopus qui de majori civitate ad minorem [c 1Kb] transiret. Unde apparet avaritiae eos ardore inflammari, et ambitioni servire, ut dominationem [d 1Kb] agant. Si ergo omnibus placet, hujusmodi pernicies saevius et austerius vindicetur, ut nec laicam communionem habeat qui talis est. Responderunt universi: Placet.

(Can. 2 Dion. et in cod. Thuan.) Osius episcopus dixit: Etiamsi talis exstiterit aliquis temerarius, ut fortassis [e 1Kb] excusationem afferens asseveret quod populi litteras acceperit, cum manifestum sit potuisse [Col. 0401B] [f 1Kb] paucos praemio et mercede corrumpi, eos qui sinceram fidem non habent, ut clamarent in ecclesia, et ipsum petere viderentur episcopum: omnino has fraudes damnandas esse arbitror, hoc modo, ut nec laicam in fine [g 1Kb] communionem accipiant. 64 Si ergo vobis omnibus placet, statuite. Synodus respondit: Placet [h 1Kb] . Osius episcopus dixit: Illud quoque, [i 1Kb] ut episcopi de sua provincia ad aliam provinciam in [Col. 0402A] qua [j 1Kb] sunt episcopi non transeant, ni forte a fratribus suis invitati, [k 1Kb] ne videantur janua charitatis excludi.



TIT. XXIX. Ut inter episcopos comprovinciales audiant (Can. 3 Isid.).

[l 1Kb] Illud quoque providendum est: si in aliqua provincia aliquis episcopus contra fratrem suum episcopum litem [m 1Kb] habuerit, ne unus e duobus ex alia provincia advocet episcopum [n 1Kb] .



65 TIT. XXX. [o 1Kb] De appellationibus ad episcopum Romanum (Can. 4 Isid.).

Quod si aliquis [p 1Kb] adjudicatus fuerit episcopus in aliqua causa, et putat se bonam habere causam, ut iterum concilium renovetur: si vobis placet, sancti [Col. 0402B] apostoli Petri memoriam honoremus, ut [q 2Kb] scribatur vel ab his qui causam examinarunt, vel ab episcopis qui in proxima provincia morantur, Romano episcopo. Si judicaverit renovandum esse judicium. renovetur, et det judices; si autem probaverit talem causam esse, ut non refricentur ea quae acta sunt, quae decreverit confirmata erunt. Si hoc omnibus placet? Synodus respondit: Placet.



TIT. XXXI. [a 1Kb] De non superordinando ei qui appellaverit (Can. 4 Dion., 5 Is.).
[Col. 0403A]

Gaudentius episcopus dixit: Addendum, si placet, huic sententiae quam plenam sanctitatis protulisti, ut cum aliquis depositus fuerit episcopus, eorum episcoporum judicio qui in vicinis locis commorantur, et proclamaverit agendum sibi negotium in urbe Roma, alter episcopus in 66 ejus cathedra post appellationem ejus, qui videtur esse depositus, omnino non ordinetur [b 1Kb] in loco ipsius, nisi causa fuerit in judicio Romani episcopi determinata.



TIT. XXXII. Quando debeat [c 1Kb] in aliena provincia a vicinis episcopus ordinari (Can. 5 Dion., Is. 6).

Osius episcopus dixit: Si contigerit in una provincia in qua [d 2Kb] plurimi fuerint episcopi, unum forte [Col. 0403B] remanere episcopum, ille vero per negligentiam noluerit ordinare episcopum, et populi convenerint episcopos vicinae provinciae; censeo debere illum prius conveniri episcopum qui in ea provincia moratur, et ostendi ei quod populi petant [e 1Kb] sibi rectorem; et hoc justum esse ut et ipsi veniant, et cum ipso ordinent episcopum. Quod si conventus litteris tacuerit et dissimulaverit, nihilque rescripserit, satisfaciendum esse populis, ut veniant ex vicina provincia episcopi, et ordinent episcopum.



TIT. XXXIII. [f 1Kb] De non faciendis episcopis per vicos et modicas civitates (Can. 6 Dionys.).

Licentia vero danda non est ordinandi episcopum [Col. 0404A] aut in vico aliquo, aut in modica civitate, cui sufficit unus presbyter: 67 quia non est necesse ibi fieri episcopum, ne vilescat nomen episcopi et auctoritas. Non debent [g 1Kb] illi ex alia provincia invitati facere episcopum, nisi aut in his civitatibus quae episcopos habuerint, aut si qua talis aut tam populosa est civitas quae meretur habere episcopum. Si hoc omnibus placet? Synodus respondit: Placet.



TIT. XXXIV. [h 1Kb] De retractanda synodo provinciali per vicarios episcopi urbis Romae, si fuerit appellatum (Can. 7 Dion. et Isid.).

Osius episcopus dixit: Placuit autem ut si [i 1Kb] episcopus accusatus fuerit, et judicaverint congregati episcopi regionis ipsius, et de gradu suo eum dejecerint; [j 1Kb] si appellaverit qui dejectus est, et confugerit [Col. 0404B] ad episcopum Romanae Ecclesiae, et voluerit se audiri; si justum putaverit ut renovetur examen, scribere his episcopis dignetur qui in finitima et propinqua provincia sunt, ut ipsi diligenter [k 1Kb] omnino requirant, et juxta fidem veritatis definiant. Quod si is qui rogat causam suam iterum audiri, deprecatione sua moverit episcopum Romanum ut e latere suo presbyterum mittat, orit in potestate episcopi quid velit, et quid aestimet; et si decreverit mittendos esse qui praesentes cum episcopis judicent, habentes ejus auctoritatem a quo [l 1Kb] destinati sunt, erit in suo arbitrio. Si vero crediderit episcopus sufficere, tunc negotio terminum imponat, et faciat quod sapientissimo consilio judicaverit.



68 TIT. XXXV. [a 1Kb] Quando episcopi, et in quibus causis ad comitatum vadant (Can. 8 Dion. et Is.).
[Col. 0405A]

Osius episcopus dixit: [b 1Kb] Importunitates et nimia frequentia, et injustae petitiones fecerunt nos non tantam habere fiduciam vel gratiam, dum quidam non cessant ad comitatum ire episcopi, et maxime Afri: qui, sicut cognovimus, sanctissimi fratris et coepiscopi nostri Grati salutaria consilia spernunt atque contemnunt, ut non solum ad comitatum multas et diversas, Ecclesiae non profuturas, [c 1Kb] perferant causas; neque, ut fieri solet et oportet, ut pauperibus, aut viduis, aut pupillis subveniatur; sed et dignitates saeculares et administrationes quibusdam postulent. Haec itaque pravitas olim non solum murmurationes, sed et scandala excitat. Honestum est autem ut episcopi [Col. 0405B] intercessionem his praestent qui iniqua vi opprimuntur, aut si vidua affligatur, aut pupillus exspolietur, si tamen ista nomina justam habeant causam aut petitionem. Si ergo vobis, fratres charissimi, placet, decernite ne episcopi ad comitatum accedant, nisi forte hi qui religiosi imperatoris litteris vel invitati, vel evocati fuerint. Sed quoniam saepe contingit ut ad misericordiam Ecclesiae confugiant, qui injuriam patiuntur, aut qui peccantes in exsilio vel in insulis damnantur, aut certe quamcunque sententiam excipiunt, subveniendum est his, et sine dubitatione petenda indulgentia. Hoc ergo, si vobis placet? [d 1Kb] Universi dixerunt: Placet, et constituatur.



69 TIT. XXXVI. [e 1Kb] De diaconis ad comitatum dirigendis sub prosecutione metropolitani (Can. 9 Dionys. et Isid.).
[Col. 0405C]

Osius episcopus dixit: Hoc quoque [f 1Kb] prudentia vestra tractare debet, qui decrevistis, ne episcoporum improbitas nitatur, ut ad comitatum pergant. Quicunque ergo quales superius memoravimus preces [Col. 0406A] habuerint vel acceperint, per diaconum suum mittant; quia persona ministri invidiosa non est, et quae impetraverit, celerius poterit referre. Et hoc consequens esse videtur, ut de qualibet provincia episcopi ad eum fratrem et coepiscopum nostrum preces mittant [g 1Kb] qui in metropoli consistit, ut ille et diaconum ejus, et supplicationes destinet, commendatitias tribuens epistolas pari ratione ad fratres et coepiscopos nostros qui illo tempore in his regionibus et urbibus morantur in quibus [h 1Kb] felix et laetus Augustus rempublicam gubernat: si vero habet is amicos episcopus in palatio, qui cupit aliquid, quod tamen honestum est, impetrare, non prohibetur per diaconum suum rogare, et significare his quos scit benignam intercessionem absenti posse praestare.



TIT. XXXVII. Ut discutiat papa Romanus [i 1Kb] causas propter quas ad comitatum diaconum mittit, si tamen opportunum fuerit (Can. 10 Dionys.).
[Col. 0406B]

Qui vero Romam venerint, sicut dictum est, sanctissimo fratri et coepiscopo nostro Romanae Ecclesiae preces 70 quas habent tradant, ut ipse prius examinet; [j 1Kb] et si honestae et justae sunt, praestet diligentiam atque sollicitudinem ut ad comitatum perferantur. Universi dixerunt placere sibi, et honestum esse consilium. (Isid. Can. 10.) Alipius episcopus dixit: Si propter pupillos et viduas, vel laborantes, qui causas [k 1Kb] non iniquas habent, susceperint episcopi peregrinationis incommoda, habebunt aliquid rationis. Nunc vero cum ea postulent praecipue, quae sine invidia omnium et reprehensione esse non possunt, [Col. 0406C] non necesse est [l 1Kb] ipsos ire ad comitatum.



TIT. XXXVIII. [m 1Kb] Ut sint episcopi qui in canali sunt solliciti ad discutiendos episcopos euntes ad comitatum (Can. 11 Dion. et Isid.).

Gaudentius episcopus dixit: Ea quae salubriter providistis [n 1Kb] convenientia et aestimatione omnium, et [Col. 0407A] Deo placitura, et hominibus tenere hactenus firmitatem possunt, si metus huic sententiae conjungatur. Scimus enim et ipsi saepissime propter paucorum [a 1Kb] imprudentiam religiosum sacerdotale nomen fuisse reprehensum. Si quis igitur contra omnium sententiam nisus voluerit ambitioni magis placere quam Deo, is debet scire, causis redditis, honorem dignitatemque se amissurum. Quod ita demum compleri poterit, si unusquisque nostrum qui in canali est constitutus, cum progredientem episcopum viderit, inquirat transitum ejus, causas videat, quo tendat agnoscat. Et siquidem eum invenerit ire [b 1Kb] ad comitatum, requirat et illud quod superius comprehensum est, ne forte invitatus sit, 71 ut ei facultas eundi permittatur. Si vero, ut superius memoravit [Col. 0407B] sanctitas vestra, propter desideria et ambitiones ad comitatum pergat, nec litteris ejus subscribatur, nec in communionem recipiatur. Si vobis placet, omnium sententia, confirmari debet. Universi dixerunt honestum esse, et placere sibi hanc constitutionem. (Can. 12 Dion. et Is.) Osius episcopus dixit: Sed et moderatio necessaria est, dilectissimi fratres, ne subito adhuc [c 1Kb] aliqui nescientes quid in synodo decretum sit, veniant subito ad civitates eas quae in canali sunt. Debet ergo episcopus civitatis ipsius admonere [d 1Kb] eum et instruere ut ex eo loco diaconum suum mittat admonitus, et ipse redeat in parochiam suam.



TIT. XXXIX. [e 1Kb] De laicis non faciendis episcopis (Can. 13 Dion. et Isid.).

Osius episcopus dixit: Et hoc necessarium arbitror [Col. 0407C] ut diligentissime tractetis, si forte aut dives, aut scholasticus de foro, aut ex administratione episcopus fuerit postulatus, ut non prius ordinetur, nisi [f 1Kb] ante et lectoris munere, et officio diaconi aut presbyterii fuerit perfunctus, et ita per singulos gradus, si dignus fuerit, ascendat ad culmen episcopatus. [Col. 0408A] Potest enim per has promotiones, quae nabebunt utique prolixum tempus, probari, qua fide sit, qua modestia, qua gravitate et verecundia. Et, si dignus fuerit probatus, divino sacerdotio illustretur. Quia conveniens non est, nec ratio vel disciplina patitur, ut temere vel leviter ordinetur aut episcopus, aut presbyter, aut diaconus, qui neophytus est: maxime cum magister gentium Apostolus ne hoc fieret denuntiasse et prohibuisse videatur (II Tim. III, 6); sed hi quorum per longum tempus examinata sit vita, et merita fuerint comprobata [g 1Kb] .



72 TIT. XL. [h 1Kb] Quandiu episcopus in aliena civitate peregrinari debeat excepta gravi necessitate (Can. 14 Dion. et Isid.).

Osius episcopus dixit: Et hoc quoque statuere debetis, [Col. 0408B] ut si [i 1Kb] ex alia civitate, vel ex provincia sua ad aliam provinciam transire voluerit episcopus, et ambitioni magis quam devotioni serviens, voluerit in aliena civitate multo tempore residere; [j 1Kb] forte enim evenit episcopum loci non esse tam instructum ne que tam doctum; is vero qui advenit incipiat eum contemnere et frequenter facere sermonem, ut dehonestet et infirmet illius personam, ita ut ex hac occasione [k 1Kb] non dubitet relinquere assignatam sibi Ecclesiam et transeat ad alienam. Definite ergo tempus: quia et non recipi episcopum inhumanum est, et si diutius resideat, perniciosum. Hoc ergo ne fiat providendum est. Memini autem [l 1Kb] superiores fratres nostros constituisse ut si quis laicus in ea qua moratur civitate, per tres Dominicos dies, id est per [Col. 0408C] tres septimanas non celebrasset conventum, communione privaretur. Si haec circa laicos constituta sunt, multo magis [m 1Kb] episcopum nec licet, nec decet, si nulla sit tam gravis necessitas quae detineat ut amplius a suprascripto tempore absens sit ab Ecclesia sua. Universi dixerunt placere sibi.



TIT. XLI. [a 1Kb] Ne liceat episcopo plus tribus hebdomadibus abesse (Can. 15 Dion. et Isid.).
[Col. 0409A]

Osius episcopus dixit: Quia nihil praetermitti oportet, sunt quidam fratres et coepiscopi nostri [b 1Kb] qui non in ea civitate in qua videntur episcopi esse constituti, vel certe parvam rem illic habeant, alibi autem idonea praedia habere cognoscuntur, 73 vel affectionem proximorum quibus indulgeant: his hactenus permitti oportet, accedant ad possessiones suas, et disponant vel ordinent fructum laboris sui; ut [c 1Kb] per tres Dominicas, id est per tres hebdomadas, si morari necesse est, in suis potius fondis morentur; aut si est proxima civitas in qua est presbyter, ne sine Ecclesia videatur facere diem Dominicam, illuc accedat: ut neque res domesticae per absentiam [Col. 0409B] ejus detrimentum sustineant, et non frequenter veniendo ad civitatem in qua episcopus moratur, suspicionem jactantiae et ambitionis evadat. Universi dixerunt placere sibi.



TIT. XLII. De clericis [d 1Kb] qui submoventur, ab aliis non recipiendis (Can. 16 Dion. et Isidor.).

Osius episcopus dixit: Hoc quoque omnibus [e 1Kb] placet, ut sive diaconus, sive presbyter, sive quis clericorum, ab episcopo suo fuerit communione privatus, ad alterum perrexerit episcopum, et scierit ille ad quem confugit, eum ab episcopo suo fuisse abjectum, non oportet ut ei communionem indulgeat. Quod si fecerit, sciat se convocatis episcopis [f 1Kb] causam esse dicturum. Universi dixerunt: Hoc statutum et pacem custodiet et concordiam servabit.



TIT. XLIII. [g 1Kb] De his qui excommunicantur apud vicinos episcopos audiendis (Can. 17 Dion. et Isidor.).
[Col. 0409C]

Osius episcopus dixit: [h 1Kb] Quod me adhuc movet, reticere non debeo. Si quis episcopus forte iracundus, quod esse non debet, cito et aspere commovetur adversus presbyterum sive diaconum suum, et exterminare eum de Ecclesia voluerit, providendum est ne innocens damnetur, aut perdat communionem; et ideo [i 1Kb] habeat potestatem is qui abjectus est, ut episcopos finitimos interpellet, et causa ejus audiatur, ac [Col. 0410A] diligentius [j 1Kb] retractetur, quia non oportet negari ei audientiam roganti. Et ille episcopus qui juste aut injuste eum abjecit, patienter accipiat ut negotium discutiatur, et vel probetur sententia ejus a 74 plurimis, vel emendetur. Tamen priusquam omnia diligenter et fideliter examinentur, eum qui fuerit a communione separatus, ante cognitionem nullus debet praesumere ut communioni societ. Hi vero qui conveniunt ad audiendum, si viderint clericorum esse [k 1Kb] studium et superbiam, quia non decet ut episcopus injuriam vel contumeliam patiatur, severioribus verbis eos castigent, ut obediant honesta praecipienti episcopo: quia sicut ille clericis sincerum debet exhibere amorem charitatis, ita quoque vicissim ministri infucata debent episcopo suo exhibere obsequia.



TIT. XLIV. De non sollicitandis clericis alienis (Can. 18 Dion. et Isidor.)
[Col. 0410B]

Januarius episcopus dixit: Illud quoque statuat sanctitas [l 1Kb] vestra, ut nulli episcopo liceat alterius civitatis episcopi ecclesiasticum sollicitare ministrum, et in suis parochiis ordinare. Universi dixerunt: Placet, quia ex his contentionibus solent nasci discordiae; et ideo prohibet omnium sententia ne quis hoc facere audeat.



TIT. XLV. [m 1Kb] De non faciendis clericis alienis sine consensu episcopi sui (Can. 19 Dion. et Isidor.).

Osius episcopus dixit: Et hoc constituimus universi: ut quicunque ex alia parochia voluerit alienum ministrum sine consensu et voluntate episcopi ipsius ordinare, non sit rata ordinatio ejus. Quicunque autem [Col. 0410C] hoc usurpaverit de fratribus et coepiscopis nostris, et admoneri debet et corrigi. (Can. 20 Dion. et Isidor.) Aetius episcopus dixit: Non ignoratis quanta et qualis sit civitas Thessalonicensium. Saepe ad eam veniunt ex aliis regionibus presbyteri et diaconi, et non sunt contenti brevi tempore morari; [n 1Kb] sed sunt ibi, aut certe vix post longa spatia ad sua redire coguntur. Universi dixerunt: Ea tempora quae constituta sunt circa episcopos et [o 1Kb] circa horum personas observari debent.



75 TIT. XLVI. [a 1Kb] De suscipiendis his qui pericula et persecutionem pro veritatis defensione patiuntur (Can. 21).
[Col. 0411A]

Osius episcopus dixit: Suggerente fratre et coepiscopo nostro Olympio, etiam hoc placuit, ut si aliquis vim perpessus est, et inique expulsus pro disciplina et [b 1Kb] catholica confessione, vel pro defensione veritatis, effugiens pericula, innocens 76 et devotus ad aliam venerit civitatem, non prohibeatur immorari [Col. 0412A] quandiu aut redire possit, aut injuria ejus remedium [c 1Kb] accipere: quia durum est eum qui persecutionem patitur non recipi; sed etiam larga benevolentia et humanitas est ei exhibenda [d 1Kb] .

[e 3Kb] Canones sive decreta concilii Nicaeni expliciunt; subscripserunt autem omnes episcopi sic: Ego ille episcopus illius civitatis et provinciae illius ita credo sicut supra scriptum est.



77 ADMONITIO IN CAPUT SECUNDUM. De Breviario canonum Hipponensium. Hujus editionis necessitas ac praestantia. Ubi conditum, et quando, ejusdemque vindiciae.
[Col. 0411]

1. Sequens breviarium canonum Hipponensium, quod ex mss. praesentis collectionis prodiit, quantum intersit, ex eo manifestum est quod sine illo non solum deesset notitia canonum celeberrimae synodi Hipponensis anni 393, qui Africanae disciplinae fundamenta jecerunt, verum etiam careremus integro plenario concilio Carthaginensi anni 397, in quo idem breviarium insertum fuit. Etsi enim tum Dionysius Exiguus, tum antiquus auctor collectionis canonum Africanorum ab Isidoro receptae exhibeant synodum Carthaginensem anni 397, neuter tamen breviarium canonum Hipponensium accurate, ut oporteret, repraesentat. Fac nostrum breviarium cum illis conferas: neque omnes canones apud ipsos invenies, neque eos ipsos quos praeferunt, eodem ordine iisdemque identidem verbis esse descriptos. Dionysius post canonem 33 synodi Carthaginensis an. 419, loquens de concilio Hipponensi an. 393, scribit: Gesta hujus concilii ideo descripta non sunt, quia ea quae ibi statuta sunt, in superioribus probantur inserta. Crederes in antecedentibus canonibus triginta tribus Hipponenses comprehendi. At primo nec omnes XXXIII sunt Hipponenses, nec quinam sint, ulla notatione distinguuntur. Deinde qui ex ipsis ad Hipponenses canones, seu ad nostrum breviarium pertinent, repetiti et adoptati a Patribus synodi Carthaginensis anni 419, alio ordine atque aliis saepe verbis proponuntur; adeo ut aliquando quaedam addita, alia dempta, alia immutata inveniantur, ut conferentibus patebit. Vide praemissum Tractatum part. II, c. 3, § 3. Non dissimulabimus alios canones breviarii, qui inter primos canones XXXIII non leguntur a Dionysio recitari inter illos synodi Carthaginensis anni 397 a cap. 35 usque ad c. 47 Cod. Africani. Illud autem in his canonibus peculiare est, quod cum excerpti fuerint ex actis ejusdem synodi, seu ex breviario eidem synodo inserto, iisdem quoque verbis efferuntur. At si hi quoque canones conjungantur cum illis qui ex Hipponensibus recitati fuerunt inter priores triginta tres, adhuc aliquos canones nostri breviarii apud Dionysium desiderari cognosces. Nam praeter Byzacenorum litteras, ac symbolum Nicaenum, nonnullasque particulas canonibus praemissas, quae in synodo anni 397 canones conficiebant, frustra nostri breviarii canones requires 16, 19, 20, 21, 34, 35 et 37.

2. In collectione autem Isidori sub titulo Concilii Carthaginensis III anni 397 etsi plures breviarii canones inveniantur, non tamen omnes. Ordo praeterea valde perturbatus est. Tandem fere omnes canones breviarii quos auctor hujus collectionis descriptos reperit inter canones 33 synodi an. 419, retulit cum lectionibus hujus synodi propriis, non vero cum illis quae in concilio an. 397 seu in ipso breviario praeferebantur. Dionysius, qui hos canones cum his lectionibus dederat in concilio anni 419, eosdem praetermisit in referenda [Col. 0413] synodo anni 397. Auctor vero laudatae collectionis apud Isidorum, cum in referenda synodo anni 419 omittendos duxerit priores canones XXXIII, hos cum iisdem lectionibus traduxit ad synodum an. 397. Ex his autem tam diversis editionibus, quae plurimas difficultates pepererunt, quis potuisset tuto colligere veros canones Hipponenses, nisi ipsum breviarium prodiisset in lucem?

3. Prima hujus indicia P. Crabbus edidit ex vetusto ms. codice monasterii S. Bavonis Flandriae. Praeter titulorum tabulam, ac Byzacenorum litteras nostrae collectionis proprias, quae laudatum codicem ad eamdem collectionem pertinere demonstrant, symbolum Nicaenum et unum canonem initio, ac alterum in fine descripsit hac notatione adjecta (T. II Conc. Ven. edit., col. 1411): Canonum ipsius tituli duntaxat, omissis capitulis, hic scribuntur vitandae prolixitatis gratia: quod in Concilio Carthaginensi III 79 immediate supra habito fere omnia ad longum ponantur: hic autem ad illa remittuntur. Non omnino exacte Crabbus in his paucis quae exhibuit suum codicem secutus est, ut ex nostris exemplaribus deteximus. Nam primo titulis praefixit canonem integrum qui ad titulos non spectat: ex quo factum est ut tituli uno numero aucti a nonnullis pro ipsis canonibus abbreviatis habiti sint. Alia ab eo liberius notata vel immutata quae ms. exemplo ascribi nequeunt, ex collatione cum nostro breviario facile quisque perspiciet. Sicut autem hoc loco Crabbus impressit quae in Concilio Carthaginensi III apud Isidorum deerant, ita in editione ejusdem Concilii quinque ipsius canones 4, 15, 19, 24, et 47, ex vetustis codicibus ob lectionum varietatem distincto charactere inseruit. Vetustorum codicum nomine Isidorianos, qui diversimode legerent, indicasse creditur. At unus codex S. Bavonis innuitur; ac idcirco idem Crabbus in notatione ad c. 47 singulari numero utitur: Quidam vetustus codex sic habet. Lectiones quidem sunt nostri breviarii, quod in eodem codice reperit.

4. Integrum breviarium ex mss. hujus collectionis Quesnellus protulit, sed non omnino integrum, nam et titulos, et Nicaenum symbolum praetermisit. Soli codices hujus collectionis laudari solent. At P. Coustantius in praefatione ad tom. I Epist. Roman. pontif., n. 113, idem breviarium contineri testatur etiam in pervetusta collectione quam Corbeiensem appellat. Nos praeterea duas alias non minus antiquas collectiones mss. cum eodem breviario invenimus, alteram in codice Barberino 2888, alteram vero in ms. Veronensis capituli 55. Ita quatuor diversae originis antiquissimae collectiones hanc Hipponensium canonum breviationem tuentur.

5. Non defuerunt eruditi viri qui hoc breviarium in suppositionis, aut saltem interpolationis suspicionem vocarunt. Quatuor potissimum permoverunt: 1o Synodum in qua hoc breviarium conditum fuit, non Carthaginensem, sed Byzacenam fuisse, ac pro solis Byzacenis habitam, contendunt. Id innuere putant contextum epistolae quae praemittitur, quamque propterea directam credunt ad episcopos Byzacenos qui synodo non interfuerant, non vero ad episcopos aliarum provinciarum Africae, uti inscriptio praefert. 2o Aliquot breviarii canones a Ferrando Carthaginensis Ecclesiae diacono, dum allegantur, non Hipponenses dicuntur, sed concilii Carthaginensis, iisque numeris notantur qui cum breviario non congruunt. 3o Canonem septimum, quo decretum fuit ut statuta concilii vel conciliorum ordinatis legerentur, ne eorum ignorantiam unquam praeferrent, Augustini episcopi opera constitutum Possidius testatur in ejus Vita c. 8. Hic ergo canon Hipponensis haberi nequit, cum Augustinus tempore concilii Hipponensis nondum ad episcopatum pervenisset. 4o Nonnulla quae in Hipponensi concilio decreta fuisse ex interlocutionibus synodi an. 397 certum est, in hoc breviario non inveniuntur.

6. Quoad primum, ad excludendam opinionem de Byzacena synodo satis esse deberent illae antiquissimae ac diversae originis collectiones quae in asserendo concilio Carthaginensi consentiunt; nec non ea ipsarum litterarum verba quibus Byzaceni episcopi in urbe Carthaginensi convenisse traduntur. Id autem ut apertius comprobetur, certum est primo Mizonium Byzacenae provinciae primatem ante diem synodo plenariae praestitutam, quae ex decreto Hipponensi erat X kal. Septembris, cum aliquot episcopis comprovincialibus accessisse Carthaginem, ibidemque tractatum una cum Aurelio habuisse. Id testatus est ipse Aurelius in interlocutione praemissa can. 34 Cod. Africani. Secundo certum est eosdem Byzacenos, cum diem synodi exspectare non possent antequam ad suas sedes redirent, Aurelio dedisse breviarium canonum ad plenariam synodum directum, et subjectum epistolae quae sane nostro breviario praefigitur. Hinc Aurelius in eadem interlocutione memorat litteras fratrum nostrorum Byzacenorum, sed et breviarium quod eidem epistolae adjunxerunt, ad hunc coetum conrogatum. Alias porro litteras privatas Mizonius dedit ad Aurelium, quibus petiit ut idem breviarium in synodo plenaria expenderetur, et si quae diligentius fuerint animadversa, in melius reformarentur. Byzacenis autem profectis advenit praestituta dies X kal. Septembris, in qua quid actum esset Aurelius 81 in eadem interlocutione his verbis exposuit: Cum sacerdotum nostrorum epistola Byzacenorum fuisset recitata, vel quid mecum iidem, qui tempus et diem concilii praevenerunt, tractassent, vestrae charitati legeretur, etc. Vides Aurelium affirmare Byzacenos, qui tempus et diem concilii praevenerant, antea secum tractasse; et die ipsa concilio praefinita tum eorum litteras, tum quidquid illi secum tractaverant, recitata fuisse? Cum porro ea die X kal. Septembris abessent Numidae, concilium in diem V kal. ejusdem mensis prorogatum fuit, et in hoc iterum recitatae laudatae litterae, et breviarium. Litterae fratrum nostrorum Byzacenorum, sed et breviarium . . . . ad hunc coetum conrogatum legantur. Ille igitur Byzacenorum cum Aurelio tractatus qui in anteriori sessione una cum ipsorum litteris lectus fuit, breviarium fuisse intelligitur, ac propterea hoc breviarium non in Byzaceno, sed in Carthaginensi conventu Aurelio praesente conditum fuit. Hinc nihil mirum si non solum in inscriptione, verum etiam in subscriptionibus hujus breviarii Aurelii nomen legatur. Quod si in salutatione quae claudit epistolam, solius Mizonii nomen describitur, observandum est salutationi Mizonii aliam sine nomine praemitti: quam ad Aurelium pertinere putamus eadem plane ratione, qua ad Ravennium Arelatensem spectat salutatio item sine nomine primo loco subjecta epistolae synodicae episcoporum Galliae ad S. Leonem, ac praefixa caeteris, quae proprio aliorum episcoporum nomine praenotantur. Vide tom. I, ep. 99, col. 1110, not. 24. Licet porro hoc breviarium digestum fuerit ob Byzacenos, cum tamen ipsius recognitio et confirmatio a plenaria synodo expeteretur, ad episcopos aliarum provinciarum Africae, qui Byzacenis abeuntibus in eadem plenaria synodo congregandi erant, directum fuit (ad hunc coetum conrogatum, inquit Aurelius): ac propterea inscriptio aliarum provinciarum nomina exhibet. Quod si epistola cui hoc breviarium adjunctum fuisse affirmavit Aurelius, ad solos Byzacenos qui non interfuerant tractatui vel synodo in qua breviarium scriptum fuit, data credatur (quod tamen non liquet), tunc praefixa inscriptio non ipsius epistolae propria dicenda erit, sed tum epistolae, tum breviario communis, ut utrumque ad concilii plenarii Patres directum significetur.

7. Quod porro ex Ferrando opponitur, facile diluetur, si consideres hunc idcirco nostri breviarii canones allegasse non ut Hipponenses, sed uti concilii Carthaginensis, quia hoc breviarium in concilio plenario Carthaginensi an. 597 insertum fuit. Ita etiam synodus Bonifacii anni 525 aliquot ipsius breviarii canones retulit ex concilio tertio sub Aurelio, quod idem est ac concilium plenarium ejusdem anni 397. Numeri autem Ferrandi si non conveniunt cum numeris qui in nostra collectione seu in simplici ac separato breviario designantur, [Col. 0415] concinunt tamen cum numeris qui eidem affixi erant in concilio plenario, ut ex Tractatu part. II, c. 3, § 3, manifestum fiet. Hinc ergo evincitur, nostrum breviarium ad eamdem synodum conrogatum, et a Byzacenis cum Aurelio in urbe Carthaginensi antea perscriptum vel maxime constituitur.

8. Cum Possidius c. 8 tradit S. Augustinum sategisse ut conciliis constitueretur episcoporum, ab ordinatoribus deberi ordinandis vel ordinatis OMNIUM statuta sacerdotum in notitiam esse deferenda, propterea quod ipse Valerio vivente in eadem cathedra Hipponensi ordinatus fuerat contra interdictum Nicaenum, quod tum ignorabat, id non pauci explicant de plenaria synodo an. 397, in qua quidem Augustinus jam episcopus interfuisse ex ipsius synodi subscriptionibus ostendimus in Tractatu part. II, c. 3, § 3. At canon qui eam constitutionem ediderat non hujus synodi proprius est, sed ad Hipponense breviarium pertinet; ac propterea in anteriori Hipponensi concilio constitutus fuit, cum nondum Augustinus ad episcopatum ascenderat. Quid ergo? Nicaenum concilium Africanis notum ex antiquissima versione a Caeciliano allata in Africam, ex qua symbolum insertum fuerat inter canones Hipponenses, ab Augustino, cum ordinatus fuit episcopus, ignorari potuisse incredibile est. In nullo quidem canone Nicaeno expressum interdictum jam memoratum clare elucet, sed solum c. 8, de Catharis, statuitur ut ipsorum episcopis ad unitatem catholicam accedentibus, si in eis locis sint ubi episcopi catholici inveniuntur, presbyterii honor, aut merum episcopi nomen tribuatur, ne in una civitate 83 duo episcopi probentur existere. In hoc quidem peculiari decreto generalis prohibitio involvitur, quae tamen legentium considerationem facile fugere potest. Illud ergo verisimilius videtur, Augustinum olim non animadvertisse haec verba cum hoc concilium legit. Haec autem animadversio ingesta fuit ex abbreviatione. Rufini, quae distinctum et generale interdictum praefert can. 10 his verbis: Ne in una civitate duo episcopi sint. Haec ergo abbreviatio canonum Nicaenorum Rufini historiae inserta et Augustino cognita, cum ejusmodi vetitum aperuisset, is tum sategisse dicendus est ut in conciliis Africae constitueretur, omnium statuta sacerdotum ordinatis vel ordinandis legerentur. Id vero intelligi nequit de synodo anni 397, quo Rufini abbreviatio et historia nondum prodierat, sed de posterioribus synodis provincialibus Numidiae, ac praesertim de synodo generali an. 419, in qua sane repetito, ut mos erat, breviarii canone, pro voce concilii, quae in purioribus breviarii codicibus legitur c. 2, scriptum fuit conciliorum, ut omnium statuta sacerdotum comprehenderentur, aliaeque voces in Augustini sensum explicatiores substitutae fuerunt.

9. Duae tandem particulae Hipponensi synodo tribuuntur quae in nostro breviario non apparent: prima quod dies synodo plenariae praestituta fuerit X kal. Septembris; altera quod concilii tempore provinciae visitandae essent. Sed cum in breviatione non omnia singillatim designari soleant, hic exiguus defectus ad rejiciendum ut supposititium nostrum breviarium, quod tot documentis genuinum probatur, nihil valet. Adde quod causas aliquas exstitisse putamus ob quas hae particulae in breviatione condenda omitterentur. Vide quae dicentur annotat. 42. Ita hoc breviarium satis superque vindicatum videtur.

10. De codicibus pauca adjicienda. Exemplar capituli Veronensis aeque ac codices praesentis collectionis numerorum seriem inchoant a canone Ut lectores. At collectio ms. Barberina numeros affigit etiam iis quae eidem canoni praemittuntur. Uterque vero codex discrepat in canonum partitione, discrimenque suis locis notabitur. Mizonii litteras soli codices hujus collectionis nobis conservarunt. Illud autem peculiare est in praestantissimo ms. Veronensi, quod breviarium praefert sine illis additamentis quae in aliis exemplaribus exhibentur. Praeter hos codices Veron. et Barb. quos conferre licuit, adhibuimus ms. librum Caesareae bibliothecae Vindebonensis 39, qui hujus collectionis proprius est. Utemur etiam insigni exemplari Vat. Palat. 574 quod ex synodo Carthaginensi anni 397 aliquot breviarii canones excerpsit. Plures marginales notationes Quesnellus affixit ex Codice Africano, seu melius ex Dionysio Exiguo, et ex Concilio Carthaginensi III, quod apud Isidorum legitur, ut indicaret quo numero hujus breviarii canones in iisdem documentis collocentur. Istas notationes omittemus hoc loco, propterea quod easdem diligentius indicarimus in Tractatu part. II, c. 3. § 3, ubi synodum Carthaginensem anni 397 restituentes, breviarii canones eidem insertos recensuimus, ibidemque praeterea allegavimus Ferrandi titulos et canones ipsius breviarii, qui in synodo Carthaginensi Bonifacii laudantur.



85 CAPITULUM II. [a 2Kb] CANONES CARTHAGINE HABITI SUB DIE IDUUM AUGUSTARUM, ATTICO ET CAESARIO CONSULIBUS.
[Col. 0415A]


[b 1Kb] Tituli canonum.

I. Ut lectores populum non salutent.

II. Ut clerici instructi promoveantur.

[Col. 0416A] III. Ut sacramentum catechumenis non detur.

IV. Corporibus defunctis Eucharistia non detur.

V. Ut per singulos annos concilium convocetur.

VI. Si episcopus accusatus fuerit, ad primatem provinciae causam suam referat.

VII. Episcopus qui accusatus fuerit, si ad concilium anniversarium non venerit, [c 1Kb] sententia damnationis judicetur

[Col. 0417A] VIII. Si presbyter fuerit accusatus, cum quinque collegis ex vicinis [a 1Kb] episcopus causam suam audiat; si diaconus, cum duobus.

IX. Si episcopo aut clerico fuerit crimen institutum.

X. Ut judices ecclesiastici ad alios judices causam non provocent.

XI. Ut filii clericorum spectacula non exhibeant.

XII. Ut filii episcoporum haereticis non conjungantur.

XIII. Ut episcopi et clerici non ejiciant filios suos.

XIV. Ut episcopi et clerici [b 1Kb] nihil conferant rerum suarum nisi catholicis.

XV. [c 1Kb] Episcopus, presbyter, aut diaconus non sint conductores.

86 XVI. Ut clericus cum extraneis feminis non [Col. 0417B] habitet.

XVII. De sacris gradibus.

XVIII. De lectoribus.

XIX. Ut clericum alienum nemo retineat.

XX. Ut antequam probatus sit non ordinetur

XXI. Ut in precibus nec Filius pro Patre, nec Pater pro Filio nominetur.

XXII. Ut nullus clericus amplius accipiat quam dedit.

XXIII. In sacramentis aliud non offeratur quam panis et vinum aqua mixtum.

XXIV. [d 1Kb] Ne episcopi, presbyteri, aut clerici ad viduas vel virgines soli accedant.

XXV. Primae sedis episcopus princeps sacerdotum non appelletur.

[Col. 0417C] XXVI. In taberna nec manducent nec bibant clerici.

XXVII. Ut episcopus trans mare non proficiscatur.

XXVIII. Ut a jejunis altaris sacramenta celebrentur.

XXIX. Ut in Ecclesia neque episcopus, neque clerici conviventur.

XXX. Ut presbyter inconsulto episcopo non reconciliet poenitentem.

XXXI. Ut virgines gravioribus feminis commendentur.

XXXII. Ut aegrotantes baptizentur.

XXXIII. Ut reversis reconciliatio non negetur.

[Col. 0418A] XXXIV. Ut presbyter chrisma non conficiat.

XXXV. In aliena civitate clerici non morentur.

XXXVI. [e 1Kb] Hae sunt Scripturae canonicae quae in Ecclesia leguntur: praeter id aliud non legatur.

XXXVII. Ut Donatistae in numero laicorum recipiantur.

XXXVIII. Ut episcopus minus quam a tribus episcopis non ordinetur.

87 XXXIX. [f 1Kb] De infantibus qui incerti sunt fuisse baptizatos, absque dubitatione baptizentur.

Dilectissimis fratribus et coepiscopis diversarum provinciarum Numidiae, et Mauritaniae utriusque, Tripolis, et provinciae [g 1Kb] proconsularis: AURELIUS, MIZONIUS, et caeteri episcopi.

Ecclesiasticae utilitatis causa dum in Carthaginensi [Col. 0418B] urbe [h 1Kb] convenerimus in unum, a plerisque suggestum est, ea quae in concilio Hipponiensi jamdudum maturata sunt, et legitime ad corrigendam disciplinam salubriter gesta et statuta noscuntur, effrenata temeritate quosdam minime custodire. Ad hujusmodi vero excusandos excessus, illud ab aliquibus praetendi, quod ea, quae jamdudum cum legibus statuta sunt, ignorantes praetermiserint. Ob quam rem, haec communi consilio [i 1Kb] per universam provinciam Bizacenam in notitiam cunctis deducenda censuimus, ut [j 1Kb] abhinc quisquis decretorum temerator exstiterit, sciat se status sui operatum fuisse jacturam. Brevem vero statutorum, in quo omnia videntur esse complexa, et quaedam diligentius [k 1Kb] constituta, huic epistolae subdi fecimus, ut compendio, quae decreta [Col. 0418C] sunt recensentes, sollicitius observare curemus. [l 1Kb] Optamus vos, fratres, semper in Deo bene valere, et nostri memores esse. Et manu senis MIZONII [m 1Kb] . Optamus vos, fratres, 88 beatos semper in Domino gaudere, et nostri memores esse.


Statuta concilii Hipponiensis breviata, et quaedam eorum in concilio Carthaginensi cum Bizacenis episcopis collata et diligentius pertractata, haec sunt.

Nicaeni concilii professio et fides recitata et confirmata est, [n 2Kb] quae ita se habet. Credimus in unum [Col. 0419A] Deum Patrem omnipotentem, visibilium et invisibilium factorem; et in unum Dominum [a 1Kb] Jesum Christum Filium Dei, natum de Patre unigenitum, hoc est de substantia Patris; Deum de Deo, lumen de lumine, Deum verum de Deo vero; natum, non factum, unius substantiae cum Patre, quod Graeci dicunt omousion; per quem omnia facta sunt sive quae in coelo, sive quae in terra; qui propter nos homines et propter nostram salutem descendit, incarnatus est, homo factus [b 1Kb] per Virginem Mariam; passus est, et resurrexit tertia die, ascendit in coelum, [c 1Kb] venturus judicare vivos et mortuos: et in Spiritum sanctum. Eos autem qui dicunt, Erat quando non erat, et priusquam nasceretur non erat, et quia [d 1Kb] ex ullis non exstantibus factus est, vel ex alia substantia, [Col. 0419B] dicentes mutabilem et convertibilem Filium Dei: hos anathematizat [e 1Kb] catholica Ecclesia et apostolica disciplina.

89 [f 1Kb] Placuit etiam propter errorem qui saepe [Col. 0420A] solet oboriri, ut omnes Africanae provinciae observationem diei paschalis ab Ecclesia Carthaginensi curent accipere.

[g 1Kb] Cresconius Villaregiensis episcopus, qui Tubuniensis Ecclesiae cathedram tenuisse dicebatur, plebe sua, hoc est Villaregiensis Ecclesiae, jussus est esse contentus.

[h 1Kb] Et ex hoc placuit, ut a nullo usurpentur plebes alienae.

[i 1Kb] Primatem proprium Mauritania Sitifensis, cum id postularet, habere permissa est [j 1Kb] inchoantibus Mauris.

Caeteri [k 1Kb] etiam primae sedis episcopi ex consilio episcopi Carthaginensis Ecclesiae [l 1Kb] primates provinciarum suarum constituendos esse 90 professi sunt, [Col. 0420B] si aliqua altercatio fuerit [m 1Kb] .


Incipit brevis statutorum.

I. [n 2Kb] Ut lectores populum non salutent. Et ut ante [Col. 0421A] 25 aetatis annos nec clerici ordinentur, [a 1Kb] nec virgines consecrentur. Ut primum Scripturis divinis instructi, vel ab infantia eruditi propter fidei [b 1Kb] professionem et assertionem clerici promoveantur.

II. [c 1Kb] Ut ordinatis episcopis aut clericis prius [d 2Kb] placita concilii inculcentur ab ordinatoribus eorum: ne se aliquid contra statuta concilii fecisse asserant.

91 [e 1Kb] III. Ut etiam per solemnissimos paschales dies sacramentum catechumenis [f 1Kb] non detur, nisi solitum salis: quia si fideles per illos dies sacramentum non mutant, nec catechumenos oportet mutare.

[g 1Kb] IV. Ut corporibus defunctorum Eucharistia non detur; dictum est enim a Domino: Accipite et edite; cadavera autem nec accipere possunt, nec edere. [Col. 0422A] [h 1Kb] Deinde cavendum est ne mortuos etiam baptizari posse fratrum infirmitas credat, cum Eucharistiam [i 2Kb] non dari mortuis animadverterit.

[j 1Kb] V. Ut propter causas ecclesiasticas quae a perniciem plebium saepe veterascunt, singulis quibusque annis concilium [k 2Kb] convocetur; 92 ad quod omnes provinciae quae primas sedes habent, de conciliis suis ternos legatos mittant: ut et minus invidiosi, minusque hospitibus sumptuosi conventus plena possit esse auctoritas. [l 1Kb] Et ut de Tripoli, propter inopiam episcoporum, unus episcopus veniat.

[m 1Kb] VI. Ut quisquis episcoporum accusatur, ad primatem provinciae ipsius causam deferat accusator; nec a communione suspendatur, cui crimen intenditur; nisi ad causam suam dicendam [n 1Kb] primatis [Col. 0423A] litteris evocatus minime occurrerit, hoc est intra spatium mensis, ex die qua eum litteras accepisse constiterit. Quod si [a 1Kb] aliquas veras necessitatis causas probaverit quibus 93 eum occurrere non potuisse manifestum sit, causae suae dicendae intra alterum mensem integram habeat facultatem. Verum post mensem secundum tandiu non communicet donec [b 1Kb] expurgetur.

VII. Si autem nec ad concilium universale [c 1Kb] anniversarium occurrere voluerit, ut vel ibi causa ejus terminetur, ipse in se damnationis sententiam dixisse judicetur. Tempore sane quo non communicat, nec in sua plebe communicet. Accusator autem ejus, si nunquam diebus causae [d 1Kb] dicendae defuerit, a communione non removeatur; si vero aliquando defuerit, [Col. 0423B] restituto [e 1Kb] communioni episcopo, ipse removeatur; ita tamen, ut nec ipsi adimatur facultas causae peragendae, si se ad diem occurrere, non noluisse, sed non potuisse probaverit. [f 1Kb] Sane placuit illud, ut cum agere coeperit in episcoporum judicio, si fuerit [g 1Kb] accusatoris persona culpabilis, ad accusandum vel agendum non admittatur, nisi proprias causas, non tamen ecclesiasticas, dicere voluerit.

VIII. Si autem presbyteri, vel diaconi fuerint accusati, adjuncto sibi ex vicinis locis legitimo numero collegarum, id est, [h 1Kb] in presbyteri nomine quinque, et in diaconi, duobus, episcopi ipsorum causam discutiant eadem dierum, [i 1Kb] vel dilationum, vel a communione remotionum, et discussione personarum inter accusatores et eos qui accusantur forma servata. [Col. 0424A] Reliquorum 94 autem causas [j 1Kb] etiam solus episcopus loci agnoscat et finiat.

[k 1Kb] IX. Sane quisquis episcoporum vel clericorum, cum in Ecclesia ei fuerit crimen [l 1Kb] impositum, vel civilis causa fuerit commota; et is relicto ecclesiastico judicio, publicis judiciis purgari voluerit, etiamsi pro illo fuerit prolata sententia [m 1Kb] locum suum amittat, et hoc in criminali judicio. In civili vero, perdat quod evicit, si locum suum obtinere voluerit. Cui enim ad eligendos judices undique Ecclesiae patet auctoritas, ipse se indignum fraterno consortio judicat, qui de universa Ecclesia male sentiendo, [n 1Kb] de judicio saeculari poscit auxilium: cum privatorum Christianorum causas Apostolus ad Ecclesiam deferri atque ibi determinari praecipiat

[Col. 0424B] [o 1Kb] X. Hoc etiam placuit, ut si a quibuscunque judicibus ecclesiasticis ad alios judices ecclesiasticos, ubi est major auctoritas, fuerit provocatum, non eis obsit quorum fuerit soluta sententia, si convinci non potuerint vel inimico animo judicasse, vel aliqua cupiditate, vel gratia depravati esse. [p 1Kb] Sane si ex consensu partium judices electi fuerint, etiam a pauciore numero quam constitutum est, non liceat provocari.

[q 1Kb] XI. Ut filii episcoporum et clericorum spectacula saecularia non exhibeant [r 1Kb] nec spectent, quandoquidem a spectaculis arcentur.

95 [s 1Kb] XII. Ut gentilibus, vel etiam haereticis et schismaticis filii episcoporum vel quorumlibet clericorum matrimonio non conjungantur.

[Col. 0425A] [a 1Kb] XIII. Ut episcopi vel clerici filios suos a sua potestate per emancipationem exire non sinant, nisi de moribus eorum fuerint et de aetate securi, ut possint ad eos jam propria pertinere peccata.

[b 1Kb] XIV. Ut episcopi vel clerici in eos qui Christiani catholici non sunt, etiamsi consanguinei fuerint, nec per donationes, nec per testamentum, rerum suarum aliquid conferant.

[c 1Kb] XV. Ut episcopi, presbyteri, et diacones non sint conductores aut procuratores privatorum, neque ullo [d 1Kb] negotio tali victum quaerant, quo eos peregrinari vel ab ecclesiasticis officiis avocari necesse sit.

[e 1Kb] XVI. Ut cum omnibus omnino clericis extraneae [Col. 0425B] feminae non cohabitent, sed solae matres, aviae, materterae, amitae et sorores, et filiae fratrum aut sororum, et quaecunque ex familia domestica necessitate, etiam antequam ordinarentur, jam cum eis habitabant. Vel si filii eorum, ordinatis jam parentibus, uxores acceperint, aut non habentibus servis in domo, quas ducant, aliunde ducere necessitas [f 1Kb] fuerit.

[g 1Kb] XVII. Ut episcopi, presbyteri et diaconi non ordinentur priusquam omnes qui sunt in domo eorum Christianos catholicos fecerint.

[h 1Kb] XVIII. Ut lectores usque ad annos pubertatis legant; deinceps autem nisi uxores custodita pudicitia duxerint, continentiam 96 professi fuerint, legere non sinantur.

[i 1Kb] XIX. Ut clericum alienum, nisi concedente ejus [Col. 0425C] episcopo, nemo audeat vel retinere, vel promovere in Ecclesia sibi credita. Clericorum autem [j 1Kb] nomen etiam lectores retineant.

[k 1Kb] XX. Ut nullus ordinetur, nisi probatus vel episcoporum examine, vel populi testimonio.

[l 1Kb] XXI. Ut nemo in precibus vel Patrem pro Filio, [Col. 0426A] vel Filium pro Patre nominet; et cum altari assistitur, semper ad Patrem dirigatur oratio. Et quicunque sibi preces aliunde describit, non eis utatur, nisi prius eas cum instructioribus fratribus contulerit.

[m 1Kb] XXII. Ut nullus clericorum amplius recipiat quam [n 1Kb] cuiquam commodaverit, sive pecuniam det, sive quamlibet speciem.

[o 1Kb] XXIII. Ut in sacramentis corporis et sanguinis Domini nihil amplius offeratur quam ipse Dominus tradidit, hoc est panis et vinum aqua mixtum. (Primitiae vero, seu mel et lac, quod uno die solemnissimo [p 1Kb] pro infantium mysterio solet offerri, quamvis in altari offerantur, suam tamen habent propriam benedictionem, ut a sanguinis et corporis Dominici sacramento [Col. 0426B] distinguantur.) Nec amplius de primitiis offeratur quam de uvis et frumentis.

[q 1Kb] XXIV. Ut clerici vel continentes ad viduas vel virgines, nisi ex jussu vel permissu episcoporum vel presbyterorum, non accedant; et hoc non soli faciant, sed cum clericis, aut cum his cum quibus episcopus 97 aut presbyter jusserit. Nec ipsi episcopi aut presbyteri soli habeant accessum ad hujusmodi feminas, sed aut ubi clerici praesentes sunt, aut graves aliqui Christiani.

[r 1Kb] XXV. Ut primae sedis episcopus non appelletur princeps sacerdotum, aut summus sacerdos, aut aliquid hujusmodi; sed tantum primae sedis episcopus.

[s 1Kb] XXVI. Ut clerici edendi vel bibendi causa tabernas non ingrediantur, nisi peregrinationis necessitate.

[Col. 0426C] [t 1Kb] XXVII. Ut episcopi non proficiscantur trans mare, nisi consulto primae sedis episcopo suae cujusque provinciae; ut ab eo praecipue possint formatas sumere. Hinc etiam dirigendae sunt litterae concilii ad transmarinos episcopos.

[Col. 0427A] [a 1Kb] XXVIII. Sacramenta altaris non nisi a jejunis hominibus celebrentur, excepto die anniversario quo Coena Domini celebratur. Nam si aliquorum pomeridiano tempore defunctorum, sive episcoporum, seu elericorum, [b 1Kb] sive caeterorum commendatio facienda est, solis orationibus fiat, si illi qui faciunt jam pransi inveniantur.

[c 1Kb] XXIX. Ut nulli episcopi vel clerici in ecclesia conviventur, nisi forte transeuntes hospitii illic necessitate reficiant; populi etiam ab hujusmodi conviviis, quantum potest fieri, prohibeantur.

[d 1Kb] XXX. Ut poenitentibus secundum differentiam peccatorum, episcopi arbitrio poenitentiae tempora decernantur. Et ut presbyteri inconsulto episcopo non reconcilient poenitentes, [e 1Kb] nisi absentia episcopi [Col. 0427B] et necessitate cogente. Cujuscunque autem 98 poenitentis publicum et vulgatissimum crimen est, quod [f 1Kb] universa Ecclesia noverit, ante absidem manus ei imponatur.

[g 1Kb] XXXI. Ut virgines sacrae, cum parentibus a quibus custodiebantur privatae fuerint, episcopi vel presbyteri [h 1Kb] providentia gravioribus feminis commendentur; ut simul habitantes invicem se custodiant: [Col. 0428A] ne passim vagando Ecclesiae laedant existimationem.

[i 1Kb] XXXII. Ut aegrotantes, si pro se respondere non possint, cum voluntatis eorum testimonium hi qui sui sunt periculo proprio dixerint, baptizentur.

[j 1Kb] XXXIII. Ut scenicis vel apostaticis conversis vel reversis ad Deum gratia vel reconciliatio non negetur.

[k 1Kb] XXXIV. Ut presbyter non consulto episcopo virgines non consecret; chrisma vero nunquam conficiat.

[l 1Kb] XXXV. Ut clerici in aliena civitate non immorentur, nisi causas eorum justas episcopus loci vel presbyteri locorum perviderint.

[m 1Kb] XXXVI. Ut praeter Scripturas canonicas nihil in [Col. 0428B] ecclesia legatur sub nomine divinarum Scripturarum. Sunt autem canonicae Scripturae: Genesis, Exodus, Leviticus, Numeri, Deuteronomium, Jesu Nave, Judicum, Ruth, Regnorum libri quatuor, Paralipomenon libri duo, Job, Psalterium Davidicum. Salomonis libri quinque, duodecim libri Prophetarum, Esaias, Jeremias, Daniel, Ezechiel, Tobias, Judith, Hester, Hesdrae libri duo, [n 5Kb] Machabaeorum libri 99 duo; [Col. 0429A] novi autem Testamenti, Evangeliorum libri quatuor, Actus Apostolorum liber unus, Pauli apostoli Epistolae tredecim, ejusdem ad Hebraeos una, Petri duae, Joannis tres, Jacobi una, Judae una, 100 Apocalypsis Joannis. [a 5Kb] Ita ut de confirmando isto canone transmarina Ecclesia consulatur. Liceat etiam legi passiones martyrum cum anniversarii dies eorum celebrantur.

[Col. 0430A] 101 [b 1Kb] XXXVII. Placuit etiam ut quoniam praecedentibus conciliis statutum est ne quis Donatistarum [c 1Kb] cum honore suo recipiatur a nobis; sed in numero laicorum propter salutem, quae nulli deneganda est ( [d 1Kb] tantum autem inopiae clericorum ordinandorum in Africa patiuntur Ecclesiae, ut quaedam loca omnino deserta sint), servetur quidem [e 1Kb] in istis quod jam antea decretum est; sed exceptis his quos aut non [Col. 0431A] rebaptizasse constiterit, aut qui cum suis plebibus ad communionem catholicam transire voluerint. [a 1Kb] Si enim scriptum est: Quod duobus si convenerint Christianis, quidquid petierint impetrabunt, non oportet [b 1Kb] dubitare quod remoto scandalo dissensionis universae 102 plebis [c 2Kb] , in unitatem pacis redacta concordia, idonea sit impetrare de misericordia Domini, ut ipsius pacis compensatione et sacrificio charitatis aboleantur peccata quae, majorum suorum auctoritatem sequentes, repetitione baptismi commiserunt. Sed hanc rem placuit non confirmari priusquam [d 1Kb] exinde transmarina Ecclesia consulatur.

[e 1Kb] (De Donatistis placuit ut consulamus fratres et consacerdotes nostros Siricium et Simplicianum de solis infantibus qui baptizantur penes eosdem: ne quod [Col. 0431B] suo non fecerunt judicio, cum ad Ecclesiam Dei salubri proposito fuerint conversi, parentum illos error impediat ne promoveantur sacri altaris ministri.)

[f 1Kb] XXXVIII. Honoratus et Urbanus 103 episcopi dixerunt: Et illud nobis mandatum est: ut quia [g 1Kb] proxime fratres nostri Numidiae episcopi duo ordinare praesumpserunt pontificem, non nisi a duodecim censeatis celebrari episcoporum [h 1Kb] ordinationes. Aurelius episcopus dixit: Forma antiqua servabitur, ut non minus quam tres sufficiant qui fuerint destinati ad episcopum ordinandum. Propterea quia et in Tripoli forte et in Arzuge interjacere videntur barbarae gentes: nam in Tripoli, ut asseritur, quinque sunt episcopi tantummodo, et possunt forte de ipso numero [Col. 0431C] vel duo necessitate aliqua occupari, difficile est enim ut de quolibet numero omnes possint occurrere: nunquid debet hoc ipsum impedimento esse [i 1Kb] Ecclesiae [Col. 0432A] utilitati? Nam et in hac Ecclesia, ad quam dignata est vestra sanctitas convenire, crebro ac pene per omnem diem Dominicam ordinandos habemus [j 1Kb] . Nunquidnam frequenter duodecim, vel decem, vel non multo minus advocare possum episcopos? Sed facile est mihi duos [k 1Kb] adjungere meae parvitati vicinos. Quapropter cernit mecum charitas vestra hoc ipsum observari non posse. Sed illud est statuendum, ut quando ad eligendum episcopum conveniremus, [l 1Kb] si qua contradictio fuerit oborta quia talia tractata sunt apud nos, non praesumant ad purgandum eum qui ordinandus est [m 1Kb] , tres jam; sed postulentur ad numerum supradictorum unus vel duo, et in eadem plebe cui ordinandus est, discutiantur primo personae contradicentium, postremo etiam illa quae objiciuntur pertractentur; [Col. 0432B] et cum purgatus fuerit sub conspectu publico, ita demum ordinetur. Si hoc cum vestrae sanctitatis animo concordat, roboretur vestrae dignationis responsione. Et ab universis episcopis dictum est: Satis placet.

[n 1Kb] XXXIX. Item placuit de infantibus, 104 quoties certissimi testes non inveniuntur qui eos baptizatos esse sine dubitatione testentur, neque ipsi sunt idonei per aetatem [o 1Kb] de traditis sibi sacramentis respondere, absque ullo scrupulo hos esse baptizandos: ne ista trepidatio eos faciat sacramentorum purgatione privari. Hinc enim legati Maurorum fratres nostri consuluerunt, quia multos tales a Barbaris redimunt. Et alia manu.

Aurelius episcopus Ecclesiae Carthaginensis, [p 1Kb] his [Col. 0432C] placitis, a nobis omnibus confirmatis, exceptis emancipationibus, de quibus consulendum censuimus, relectis et agnitis subscripsi [q 1Kb] .

[Col. 0433A] Mizonius episcopus, placitis superius comprehensis, emancipatione ad tractatum meliorem dilata, subnotavi, primae sedis episcopus provinciae Bizacenae.

Victorianus episcopus plebis Massilianensis subscripsi.

[a 1Kb] Lupianus episcopus plebis Tambitanae subscripsi. Ninus episcopus plebis Jubaltianensis subscripsi.

[b 1Kb] Philologius episcopus plebis Adrumetinae subscripsi.

Ferox episcopus plebis Macrianensis subscripsi.

Hoc modo et omnes subscripserunt qui huic concilio interfuerunt.


Expliciunt canones Carthaginensis concilii.



CAPITULUM III. INCIPIUNT CANONES [c 4Kb] ANCYRITANI CONCILII, Quod prius fuit concilio Nicaeno, sed illud propter auctoritatem praepositum est.
[Col. 0433B]


105 [d 1Kb] Tituli canonum.

I. Si presbyter immolaverit idolis.

II. Ut diaconi qui immolaverunt, et postea sunt reversi, a sacro ministerio cessentur.

III. Qui tempore persecutionis se Christianos esse proclamaverunt.

IV. De laicis qui inviti immolaverunt.

V. Qui templis idolorum sacrificaverunt.

VI. De his qui in templo veste lugubri manducaverunt.

[Col. 0434A] VII. Qui a fide erraverunt, quomodo recipiantur.

VIII. De his qui festis diebus paganorum conviviis interfuerunt.

IX. Qui secundo et tertio sacrificaverunt.

X. De his qui a fide Dominica deviarunt.

XI. Diaconi si uxores duxerint, a ministerio vel clero cessari.

XII. Desponsata puella si ab alio recepta [al. rapta] fuerit, placuit restitui.

XIII. Qui ante baptismum sacrificaverunt.

XIV. Vicariis episcoporum non licet ordinationes facere.

XV. Presbyteri vel diaconi qui a carnibus se abstinere voluerint, eas immundas non judicent, nec olera in qua coquuntur polluta non dixerint.

[Col. 0434B] XVI. Si res Ecclesiae presbyter vendiderit, restituantur.

106 XVII. Qui more pecorum cum propinquo sanguine commixti sunt, quomodo poeniteant.

XVIII. Si episcopus alterius Ecclesiam voluerit occupare, aut seditionem facere.

XIX. Qui virginitatem polliciti sunt, postea praevaricantur.

XX. Qui adulterium commisit, septem annis poeniteat.

XXI. Mulier quae fornicatur, et partum suum occidit.

XXII. Qui voluntarius homicidium facit.

XXIII. Qui non voluntate, sed casu.

[Col. 0435A] XXIV. Qui auguria et somnia observant.

XXV. Qui sponsam habet, et sorori ejus intulerit violentiam.

CANON I. [a 1Kb] Presbyteros qui immolaverunt, et postea iterum certamen inierunt, si hoc ipsum ex fide, et non aliquo argumento sibimet praeparantes egerunt, ut iterum teneri viderentur; [b 1Kb] si ergo ex fide luctati sunt, et non ex compacto ad ostentationem [c 1Kb] uti caperentur ipsi fecerunt: hos placuit honorem quidem sedis propriae [d 1Kb] tenere; offerre autem illis, et sermonem ad populum facere, aut aliquibus [e 1Kb] officiis fungi non liceat.

II. Diaconos similiter qui immolaverunt, postea autem [f 1Kb] reluctati sunt, eum 107 quidem honorem habere [g 1Kb] oportet; cessare vero debent ab omni sacro [Col. 0435B] ministerio, ita ut nec panem, nec calicem offerant, nec pronuntient; nisi forte aliqui episcoporum conscii sint laboris eorum, et humilitatis, et mansuetudinis, et voluerint eis amplius aliquid tribuere vel adimere: penes ipsos ergo de his erit potestas.

III. De his qui fugientes [h 1Kb] tempore persecutionis comprehensi sunt vel a familiaribus, sive a domesticis traditi, [i 1Kb] vel qui bona propria amiserunt, vel sustinuerunt tormenta, vel etiam carceribus inclusi sunt, et tamen se proclamaverunt esse Christianos; quin etiam perseverante violentia [j 1Kb] ad hoc usque perducti sunt, ut manus eorum apprehensas et violenter attractas super sacrificia [k 1Kb] imponerent, illis scilicet perseverantibus in fide et Christianos se esse [Col. 0435C] [l 1Kb] vociferantibus: hoc ergo quod eis invitis, aliis cogentibus, contigit, si luctu et moerore animi acerbe se id ferre demonstrent, ipsique [m 1Kb] humili per bonam conversationem habitu incedentes dolere se id quod [Col. 0436A] inviti coacti sunt, doceant: hos tanquam inculpatos a communione non vetari. Si autem jam prohibiti sunt ab aliquibus a communione, majoris diligentiae et inquisitionis causa, aut per aliquorum ignorantiam, statim recipi oportere. Hoc autem observari convenit et de clericis [n 1Kb] et de omnibus laicis.

IV. [o 1Kb] Laicos sane qui in necessitates similes inciderunt et causas, tanquam qui nihil peccaverint [p 1Kb] , maxime quia eos vita probabilis commendat, ad ordinationem recipi placuit.

V. De his qui non solum sacrificare coacti sunt, sed et de his qui in templis idolorum coenaverunt: si qui eorum cum habitu cultiore ad templa perducti sunt, atque 108 ibi, ad hoc [q 1Kb] pretiosa veste mutata, coenae participes facti sunt idolorum, indifferenter sumentes [Col. 0436B] omnia quae fuerant apposita; placuit eos inter audientes uno anno constitui; tribus autem aliis annis agere poenitentiam; sed ex ipso triennio, [r 1Kb] per biennium tantummodo orationi communicare; tertio autem anno reconciliari sacramentis.

VI. Quotquot autem [s 1Kb] ascenderunt in templa vesto lugubri, et recumbentes [t 1Kb] manducaverunt, si compleverint poenitentiam triennis temporis, sine oblatione recipiantur [u 1Kb] . Si autem perducti ad templa non manducaverunt, biennio maneant in poenitentia, tertio vero [v 1Kb] anno communicent, sed sine oblatione, ut dictum est [x 1Kb] . Episcopum autem hanc habere licentiam oportet, ut perspecta singulorum conversatione, normam regulamque [y 1Kb] conversationis attribuat: [Col. 0436C] id est, aut humanius agens secundum vitae modum, tempus alicui poenitentiae breviare, aut etiam prolixus, quod correctioni necessarium viderit, [z 1Kb] possit addere. Discutiatur autem omnium horum [Col. 0437A] et praecedens vita et posterior; et ita circa eos se sacerdotalis humanitas moderetur.

VII. De his qui minis tantum cesserunt, aut bonorum ablatione, aut transportationis poena deterriti, [a 1Kb] a fide erraverunt, et nunc usque non poenituerunt, neque conversi sunt, [b 1Kb] modo autem, id est, tempore hujus synodi se obtulerunt, conversionis suae consilium capientes: placuit eos usque ad magnum diem inter audientes suscipi, ac poenitentiam agere triennio, et post duos alios annos sine oblatione communicare, et ita demum sex annis peractis, [c 1Kb] ad perfectum pervenire. Quod si aliqui ante hoc concilium suscepti sunt ad poenitentiam, 109 ex illo tempore imputabitur initium sexennii constituti. Quod si cui eorum quodlibet mortis periculum [Col. 0437B] aut ex aegritudine, aut ex alia qualibet causa [d 1Kb] immineat, his communio propter viaticum suum non negabitur.

VIII. De his qui festis diebus paganorum in remotis locis eorum conviviis interfuerunt, et suas nihilominus epulas ibidem [e 1Kb] paraverunt atque comederunt: placuit ut post biennii poenitentiam suscipiantur; ita tamen ut, utrum cum oblatione recipiendi sint, an ad solam communionem admitti debeant, unusquisque episcoporum examinet, vitae eorum praeteritae et praesentis habita consideratione.

IX. Hi autem qui secundo et tertio sacrificaverunt per vim coacti, quatuor annis ad poenitentiam se subjiciant, duobus autem aliis anuis sine oblatione communicent; [f 1Kb] septimo autem anno per satisfactionem [Col. 0437C] recipiant communionem.

X. Quotquot autem non solum a fide Dominica [Col. 0438A] deviarunt, sed insurrexerunt etiam in alios, et fratribus persuaserunt, et rei facti sunt persuasionis: hi per triennium quidem inter catechumenos habeantur; per aliud autem sexennium poenitentiae recipiant locum: alio vero anno, id est, decimo, [g 1Kb] communionem sine oblatione recipiant; ut completo decennio, perfectione 110 fruantur. In eo autem tempore et vita eorum, et conversatio consideranda est.

XI. Diaconi [h 1Kb] quoque cum ordinantur, si in ipsa ordinatione protestati sunt dicentes se velle habere uxores, neque posse se continere; hi postea, si ad nuptias convenerint, [i 1Kb] maneant in clero tantum, et a ministerio abjiciantur. Quicunque sane tacuerunt et susceperunt manus impositionem, professi continentiam, et postea ad nuptias convenerunt, a ministerio [Col. 0438B] [j 1Kb] et clero cessare debebunt, laicam tantum communionem recipientes.

XII. Desponsatas puellas, et postea ab aliis raptas placuit erui, et his reddi quibus fuerant ante desponsatae, etiamsi eas a raptoribus florem pudoris sui amisisse constiterit.

XIII. Eos qui ante baptismum sacrificaverunt, et postea baptismum consecuti sunt, placuit [k 1Kb] ad ordinationem promoveri, tanquam ab omni crimine lavacri salutaris sanctificatione purgatos.

XIV. Vicariis episcoporum, quos Graeci chorepiscopos dicunt, non licet vel presbyteros, vel diaconos ordinare; sed nec presbyteris civitatis sine episcopi praecepto aliquid amplius imperare, vel sine auctoritate litterarum ejus in unaquaque [l 1Kb] provincia aliquid [Col. 0438C] agere.

XV. [m 2Kb] De his qui in clero sunt, presbyteri 111 [Col. 0439A] vel diacones, et abstinent a carnibus, hoc placuit statui, ut eas quidem contingant; et si sic voluerint, ab his comedendis abstineant. Quod si tantum eas abominabiles judicaverint, ut nec olera quae cum carnibus coquuntur existiment comedenda, tanquam non consentientes huic regulae, cessare eos oportet et a ministerio, et ab ordine suo; [a 1Kb] ut non eas contemnant, contingant tamen. A quibus quidem si abstinere volunt, habeant [b 1Kb] potestatem; ita tamen, ut si quando cum oleribus coquuntur, eadem olera tanquam carnibus polluta non judicent, sed ex his ad cibum assumant, quamvis a carnibus temperent. Si quis autem huic regulae admonitus non obedierit, sed carnes, ut dictum est, immundas et abominandas existimaverit, cessare debebit ab ordine suo.

[Col. 0439B] XVI. Si qua de rebus Ecclesiae [c 1Kb] cum episcopus non est presbyteri vendiderint, placuit rescisso contractu ad jus ecclesiasticum revocari. In judicio autem episcopi erit [d 1Kb] constitutum, si pretium debeat recipi, necne: propter quod saepe contingit distractarum redditus rerum ampliorem summam [e 1Kb] pro dato pretio reddidisse.

XVII. In hoc titulo Graeca haec verba sunt: , [f 8Kb] : quod nos Latine possumus dicere: 112 De his qui irrationabiliter versati sunt, sive versantur. [g 1Kb] Sensum autem in hac sententia duplicem esse oportet, qui ex subjectis conjicitur, ita ut dicamus: si qui more pecorum [Col. 0440A] [h 1Kb] cum propinquo sanguine commixti sunt, et ante vicesimum suae aetatis annum tale crimen admiserunt, [i 1Kb] decem annis in poenitentia exactis [j 1Kb] orationi tantum incipiant communicare. Post vicesimum vero annum ad communionem cum oblatione suscipiantur. Discutiatur autem et vita eorum, quae fuerit tempore poenitentiae, et ita hanc humanitatem consequantur. Quod si qui perseveranter abusi sunt hoc crimine prolixiori tempore, [k 1Kb] viginti annorum aetate, et uxores habentes in hoc crimen inciderint, vicesimo quinto anno poenitentiae actae ad communionem orationum admittantur; in qua communione orationum altero quinquennio perdurantes, ad plenam communionem cum oblatione suscipiantur. Quod si aliqui et uxores habentes, et excedentes quinquagesimum annum aetatis [Col. 0440B] suae, in hoc prolapsi sunt, ad exitum vitae tantum communionem mereantur. (Can. 17 Isid.) Eosdem sane non solum leprosos crimine hujuscemodi factos, sed [l 1Kb] alios isto suo morbo replentes, placuit inter eos orare, qui tempestate jactantur [m 1Kb] , qui a nobis energumeni appellantur.

113 XVIII. Si qui episcopi suscepti non sunt a sua dioecesi in qua fuerant denominati, et voluerint alias Ecclesias occupare, et vim facere episcopis quos ibi invenerint, seditiones excitando adversus eos; hos segregari [n 1Kb] et ad presbyterii gradum revocari oportet. Quod si volunt [o 1Kb] in presbyterii honore residere, non repellantur a propria dignitate. Quod [Col. 0441A] si ibi etiam seditiones excitare [a 1Kb] probantur episcopis ibidem constitutis, segregari eos necesse est, et nihilominus presbyterii dignitate privari.

XIX. Quotquot virginitatem polliciti praevaricati sunt, [b 1Kb] professione contempta, inter bigamos, qui ad secundas nuptias transierunt, haberi debebunt. Virgines autem puellas, quae tanquam sorores [c 1Kb] cum illis viris habitare volunt, ab eorum consortio prohibemus.

XX. Si quis adulterium commiserit, septem annis in poenitentia [d 1Kb] completis, perfectioni reddatur secundum pristinos gradus.

XXI. [e 1Kb] Mulieres vero quae fornicantur, et partus suos necant, sed et eas quae agunt secum ut utero conceptos excutiant, antiqua quidem definitio usque [Col. 0441B] ad exitum vitae ab Ecclesia [f 1Kb] removit; humanius autem nunc definimus, ut his decem annorum tempus poenitentiae tribuatur.

XXII. Qui voluntarie homicidium fecerint, ad poenitentiam se quidem jugiter submittant; circa exitum autem vitae communione digni habeantur.

[g 1Kb] 114 XXIII. Eos vero qui non voluntate, sed casu homicidium [h 1Kb] perpetraverunt, prior quidem regula post septem annorum poenitentiam communioni sociabat, [Col. 0442A] secundum gradus constitutos; haec vero humanior definitio quinquennii tempus tribuit.

XXIV. Qui auguria, auspiciaque, sive somnia, vel divinationes quaslibet secundum morem gentium observant, aut in domos suas hujusmodi homines introducunt [i 1Kb] in exquirendis aliqua arte maleficiis, aut ut domos suas lustrent; confessi poenitentiam quinquennio agant secundum regulas antiquitus constitutas.

XXV. Si quis sponsam habens sorori ejus forsitan intulerit [j 1Kb] violentiam, eique inhaeserit tanquam suae; hac autem [k 1Kb] deserta, postea uxorem duxerit desponsatam, illa vero quae vitium passa est, [l 1Kb] si forte sibi necem intulerit: omnes hi qui facti hujus conscii sunt, decem annis in poenitentiam redigantur [Col. 0442B] secundum canones constitutos [m 2Kb] .



115 CAPITULUM IV. INCIPIUNT CANONES CONCILII [n 1Kb] NEOCAESARIENSIS, [o 1Kb] Quod posterius fuit Ancyritano, sed prius Nicaeno.



[p 1Kb] Tituli canonum.

I. Si presbyter uxorem duxerit, degradetur.

II. Mulier si duobus fratribus nupserit.

III. De his qui saepius nubunt.

IV. De concupita muliere.

[Col. 0443A] V. De catechumenis.

VI. De praegnantibus.

VII. In secundarum nuptiarum convivio presbyter esse non debet.

VIII. Cujus uxor adulterium commisit, cum esset laicus, in ministerio ecclesiastico adjungi non debere.

IX. Si presbyter ante ordinationem suam commisit corporale peccatum, et postea confessus fuerit, ab officio altaris privetur.

X. Diaconus similiter.

XI. Quamvis probabilis, ante annos XXX presbyter non ordinetur.

116 XII In aegritudine baptizatus presbyter ordinari non debet.

XIII. Presbyteri extranei coram episcopo, aut presbyteri [Col. 0443B] civitatis offerre, nec [lege et] panem dare non poterunt.

XIV. De vicariis episcoporum.

XV. Diaconi septem esse debent.

[a 1Kb] Convenientibus in unum sanctis ac venerabilibus episcopis in urbe Caesarea, VITALIS, [b 1Kb] GERMANUS, GREGORIUS, ALFIUS, BASILIUS, SALAMINUS, [c 1Kb] REDUX, DICASIUS, HERACLIUS, [d 1Kb] LEONTIUS, AMPHION, STEPHANUS, [e 1Kb] SERITIUS, LUPUS, VALENTINUS, GERONTIUS, NARCISSUS, [f 1Kb] LONGINUS, et SANCTUS, et caeteri, statuerunt haec quae infra scripta sunt.

I. [g 1Kb] Presbyterum qui uxorem duxerit, ab ordine suo deponi debere. Quod si fornicatus fuerit, vel adulterium commiserit, [h 1Kb] extra Ecclesiam abjiciatur, et poenitentiam inter laicos redactus agat.

[Col. 0444A] II. [i 1Kb] Mulierem, si duobus fratribus nupserit, abjici debere usque ad diem mortis. Sed propter humanitatem in extremis suis [j 1Kb] sacramento eam reconciliari oportet: ita tamen, ut si forte sanitatem recuperaverit, matrimonio soluto ad poenitentiam admittatur. Quod si defuncta fuerit mulier in hujusmodi consortio constituta, difficilis erit 117 poenitentia remanenti. [k 1Kb] Qua sententia tam viri quam mulieres teneri debebunt.

III. [l 1Kb] De his qui frequenter uxores ducunt, et de his quae saepius nubunt, tempus quidem quod his constitutum est observabunt, [m 1Kb] conversio autem et fides eorum tempus abbreviabit.

IV. [n 1Kb] Si quis autem concupita muliere, etiam concubitus ejus desiderium habeat, non autem subsequatur [Col. 0444B] effectus, manifestum est hunc per divinam gratiam fuisse liberatum.

V. Catechumenus, id est audiens, qui ingreditur ecclesiam, et stat [o 1Kb] cum catechumenis, si peccare fuerit visus, figens genua audiat verbum, [p 1Kb] sed ut abstineat ab idoli peccato; quod si in eo perdurat, omnino debet abjici.

VI. [q 1Kb] De praegnantibus quoniam oportet baptizari quando volunt; nihil enim in hoc sacramento commune est [r 1Kb] pariturae et illi quod de utero ejus fuerit editum; quia uniuscujusque in illa confessione libertas arbitrii declaratur.

VII. Presbyterum convivio secundarum nuptiarum interesse non debere, maxime cum [s 1Kb] petatur secundis nuptiis poenitentiam tribuere. Quis ergo est presbyter [Col. 0445A] qui propter convivium illis consentiat nuptiis?

VIII. Si cujus uxorem adulterium admisisse, dum esset laicus, fuerit comprobatum, iste ad ministerium ecclesiasticum [a 1Kb] admitti 118 penitus non debet. Quod si jam eo in clero constituto adulteravit, dato repudio dimittere eam debet. Si vero retinere ejus consortium voluerit, non potest suscepto ministerio perfrui.

IX. Qui admiserit corporale peccatum, et hic postea presbyter ordinatus sit, si confessus fuerit quod ante ordinationem suam peccaverit, non quidem [b 1Kb] offerat; maneat tamen in aliis officiis propter ejus studii utilitatem. Nam [c 1Kb] caetera peccata censuerunt plurimi etiam ordinatione privari. Quod si de his non fuerit confessus, nec ab aliquo potuerit manifeste convinci, [Col. 0445B] [d 1Kb] huic ipsi de se potestas est permittenda.

X. Similiter et diaconus, si [e 1Kb] in eadem culpa fuerit involutus, sese a ministerio cohibeat.

XI. Presbyter [f 1Kb] ante annos triginta aetatis suae non ordinetur, quamvis sit probabilis vitae; sed observet usque ad praefinitum tempus. Dominus enim noster Jesus Christus trigesimo anno baptizatus est, et tunc praedicavit.

XII. Si quis in aegritudine constitutus, fuerit baptizatus, [g 1Kb] presbyter ordinari non debet; non enim fides illius est voluntaria, sed ex necessitate: nisi forte postea hujus ipsius studium et fides probabilis fuerit, [h 1Kb] aut hominum raritas cogat.

[Col. 0446A] XIII. Presbyteri qui conregionales [i 1Kb] non sunt, in ecclesia praesentibus episcopis 119 vel presbyteris civitatis offerre non poterunt, nec panem [j 1Kb] dare; in oratione autem calicem dabunt. Quod si absentes sunt civitatis sacerdotes, et fuerint invitati [k 1Kb] ad orationem, soli poterunt dare.

XIV. [l 1Kb] Vicarii autem episcoporum, quos Graeci chorepiscopos dicunt, constituti sunt quidem ad exemplum septuaginta seniorum; sed tanquam consacerdotes propter sollicitudinem et studium in pauperes offerant, et honorabiles habeantur.

XV. Diacones septem esse debent secundum regulam, quamvis civitas sit magna: [m 1Kb] cujus regulae auctoritas erit liber Actuum Apostolorum.


[n 1Kb] Expliciunt canones Neocaesariensis concilii.



CAPITULUM V. INCIPIUNT CANONES GANGRENSIS CONCILII [o 1Kb] . [p 2Kb] Hae Gangrenses regulae post Nicaenam synodum probantur expositae.
[Col. 0446B]


[q 1Kb] Tituli canonum.

Incipiunt capitula canonum Gangrensium, quod Eustasius nuptias male condemnet, et in conjugali gradu positus nullus spem habeat apud Deum, et de carne non manducandum.

I. Qui nuptias vel mulierem dicit abominandam, anathema sit.

120 II. Qui carnem cum religione manducare prohibet.

[Col. 0447A] III. Ut servus sub religionis habitum dominum suum non contemnat.

IV. Ut domus Dei contemptibilis non sit.

V. De conventiculis.

VI. Ut primitiae frugum Ecclesiae offerantur.

VII. De dandis et accipiendis fructibus sine permissu episcopi.

VIII. Qui virginitatem professus est, nuptias non condemnet.

IX. Ut continentes non vituperent in conjugio positos.

X. Qui eleemosynam faciunt, non esse contemnendos.

XI. De pallio utendo.

XII. Ut mulier virili veste non utatur.

XIII. Ut mulier sine permissu non dimittat virum.

XIV. Ut unusquisque filios suos nutriat.

[Col. 0447B] XV. Ut filii parentes [lege parentibus] obediant.

XVI. Ut mulier comam non tundat [lege tondeat].

XVII. Ut die Dominico non jejunet.

XVIII. De continentia et jejunio.

XIX. Ut conventus per loca sanctorum martyrum non contemnant.

121 Dominis honorabilibus consacerdotibus in Armenia constitutis, EUSEBIUS, EULALIUS, EUGENIUS, [a 1Kb] BITENIUS, OLYMPIUS, GREGORIUS, [b 1Kb] FILETUS, [c 1Kb] ERACLES, ELIANUS, [d 1Kb] PAPIUS, EPATIUS, [e 1Kb] PROSERIUS, BASILIUS, BASSUS, EUGENIUS, [f 1Kb] qui convenerunt in Gangrense concilium, in Domino salutem.

Quoniam conveniens sancta synodus episcoporum in Gangrensi ecclesia, propter quasdam ecclesiasticas et necessarias causas inquirendas, et ea quae [g 1Kb] secundum Eustasium gesta sunt dignoscenda, invenit [Col. 0447C] multa fieri indecenter ab his qui hunc eumdem Eustasium secuti sunt: [h 1Kb] necessario statuit, palam factis omnibus amputare universa quae ab eodem [i 1Kb] mala commissa sunt; declaratum est enim hos eodem [Col. 0448A] nuptias accusare, [j 1Kb] quod nullus in conjugali gradu positus spem habeat apud Deum. Unde factum est ut multae mulieres eos secutae, relictis propriis viris, et viri uxoribus [k 1Kb] destitutis, vinculum conjugale dissolverent, continentiam profitentes: quam cum retinere non possent, adulteria commiserunt. [l 1Kb] Inventi enim sunt dissensiones ac separationes a Dominicis constitutis in Ecclesiis Dei docere, id est, et traditiones ecclesiasticas, et ea quae in Ecclesiis aguntur, debere contemni; privatis [m 1Kb] conventibus taliter institutis, atque ad imitationem 122 eorum quae in domo Dei aguntur, omnia praesumere celebrare; adhuc etiam vestibus communibus spretis, novos [n 1Kb] et insolitos habitus assumpsisse; primitias quoque fructuum, et oblationes earum quas veterum [Col. 0448B] institutio [o 1Kb] tribuit, sibimet vindicasse, id est, propriae ratiocinatione doctrinae, tanquam sanctis sibi eas offerri debere, [p 1Kb] et apud se et inter se dispensandas; servos a dominis recedentes [q 1Kb] per hunc inusitatum religionis morem dominos contempsisse; mulieres praeter consuetudinem et sui sexus ornatum [r 1Kb] his se justificari credentes, virilem habitum suscepisse, pluresque earum occasione religionis tonsas genuini decoris comas penitus amputasse; jejunia quae in ecclesiis praedicantur [s 1Kb] contemnendo, ventri servisse; nonnullos etiam eorum cibos carnium tanquam illicitos reputasse; in domibus conjugatorum nec orationes quidem debere celebrari [t 1Kb] persuasisse, in tantum ut easdem fieri vetent; [u 1Kb] oblationibus quoque in domibus factis minime communicandum esse [Col. 0448C] decernunt; presbyteros qui matrimonia contraxerunt, sperni debere, nec sacramenta quae ab eis conficiuntur attingi; loca sanctorum martyrum vel basilicas [v 1Kb] contemnere, et omnes qui illuc conveniunt [Col. 0449A] reprehendere; divites fideles qui non omnibus renuntiant quae possident, spem apud Deum non habere: et multa alia, quae numerare nulli possibile est, singulos quosque eorum 123 pro arbitrio suo constituere, [a 1Kb] unumquemque eorum per tales institutiones ab ecclesiastico canone recedentes tanquam leges proprias sibimet condidisse. Nec communis his omnibus et una sententia est. Singuli enim, prout videtur et libet, ad accusationem Ecclesiae nitendo, tanquam [b 1Kb] quibus rector non sit, vel addunt decreta, vel minuunt. Propterea ergo coactum est hoc concilium in Gangrensi ecclesia habitum, [c 1Kb] ut canones istos exponerent, quibus probantur memorati extra Ecclesiam esse. Quod si per poenitentiam condemnaverint haec omnia quae male senserunt, tanquam a se non [Col. 0449B] bene prolata, acceptabiles fiant; atque ideo singula quae debeant condemnare, synodus credidit exponenda. Quod si quis renuerit haec quae hodie constituta sunt, tanquam haereticus, [d 1Kb] et anathematizatus, et damnatus abjiciatur. Et erit non solum incommunicatus, verum etiam ab Ecclesia habeatur extorris; donec deprecetur episcopum, et de universis quae penes eos sunt deprehensa [e 1Kb] atque detecta prodiderit quid horum susceperit observandum.

I. Si quis nuptias in accusationem deduxerit, 124 et mulierem [f 1Kb] abominandam crediderit, aut etiam [Col. 0450A] accusandam, tanquam non posse conjugatos ingredi in regnum Dei; anathema sit.

II. Si quis carnem manducantem ex fide cum religione, praeter sanguinem et idolo immolatum, [g 1Kb] crediderit condemnandum tanquam spem non habentem, quod eas manducet; anathema sit.

III. Si quis servum [h 1Kb] alienum occasione religionis doceat dominum suum contemnere debere, et ejus ministerium destituere, ac non potius docuerit eum domino suo bona fide et cum omni honorificentia servire; anathema sit.

[i 2Kb] IV. Si quis docet domum Dei contemptibilem esse debere, et [j 1Kb] non congregationes quae in ea fiunt sequitur; anathema sit.

V. Si quis extra ecclesiam privatim populos congregans, [Col. 0450B] contemnat ecclesiasticas sanctiones [k 2Kb] ipsamque Ecclesiam; apud se autem aut sine presbytero, aut sine consilio episcopi agat; anathema sit.

VI. Si quis oblationem fructuum, vel primitias ecclesiae debitas, voluerit extra 125 ecclesiam accipere vel dare, praeter conscientiam episcopi, [l 1Kb] et non magis cum consilio ejus de his agendum putaverit; anathema sit.

VII. Si quis acceperit vel dederit fructuum oblationem extra episcopum [m 1Kb] vel quemlibet ministrum, [Col. 0451A] tanquam ad dispensationem boni operis; anathema sit.

VIII. Si quis vel virginitatem vel continentiam professus, tanquam abominabiles nuptias [a 1Kb] dicat, et non solum propter hoc, quod continentia et virginitas bonum sit sanctumque propositum; anathema sit.

IX. Si quis propter [b 1Kb] Deum virginitatem professus, per arrogantiam in conjugio positos vituperaverit; anathema sit.

X. Si quis contemnendos [c 1Kb] dixerit agapen facientes, et propter honorem Dei fratres pauperes ad se convocantes, et vocationibus eorum communicare nolucrit, [d 1Kb] tanquam in nihilum quod fit deducens; anathema sit.

XI. Si quis virorum putaverit proposito sancto, id est continentiae, convenire ut pallio utatur, tanquam [Col. 0451B] ex eo habiturus justitiam; reprehendatque vel judicet alios qui cum reverentia [e 7Kb] virili utuntur aut alba veste, aut communi quae in usu est; anathema sit.

XII. Si qua mulier [f 1Kb] hoc proposito suo utile judicans, si virili veste utatur, ad hoc virilem habitum imitetur; anathema sit.

126 XIII. Si qua mulier, viro derelicto, discedere voluerit, soluto vinculo conjugali, nuptias [g 1Kb] contemnendo; anathema sit.

XIV. Si quis dereliquerit proprios filios [h 1Kb] ut non eos alat, atque eis secundum pietatem necessaria non praebuerit; sed occasione continentiae negligendos putaverit; anathema sit.

XV. [i 1Kb] Si quis filius parentes, maxime fideles, deseruerit, et sub occasione divini cultus hoc justum [Col. 0451C] esse judicans, non potius honorem debitum [j 1Kb] parentibus [Col. 0452A] reddiderit, ut hoc ipsum in his veneretur quod fideles sunt; anathema sit.

XVI. Quaecunque mulier, religioni judicans convenire, comas amputaverit, quas Deus ad velamen ejus et memoriam subjectionis illi dedit, tanquam resolvens jura subjectionis; anathema sit.

XVII. [k 1Kb] Si quis non dijudicans, die Dominica jejunaverit [l 30Kb] tanquam in ejus diei contemptum; anathema sit.

XVIII. Si quis eorum qui in proposito sunt continentiae, praeter necessitatem corporalem [m 1Kb] superbiat, et jejunia communia totius Ecclesiae putaverit contemnenda, perfectam in sua scientia rationem vindicans; anathema sit.

XIX. Si quis per superbiam, tanquam perfectum se existimans, conventus qui per loca [n 1Kb] vel basilicas [Col. 0452B] sanctorum martyrum 127 fiunt accusaverit, vel etiam oblationes quae ibidem celebrantur spernendas esse crediderit, memoriasque [o 1Kb] sanctorum contemnendas putaverit; anathema sit.

[p 1Kb] Haec autem scripsimus non abscindentes eos qui in Ecclesia Dei secundum Scripturas sanctum propositum continentiae eligunt, sed eos qui suscipiunt habitum ejus, et in superbiam efferuntur adversus eos qui simplicius vivunt. Sed et hos condemnamus qui se extollunt adversus Scripturas et ecclesiasticos canones, et nova introducunt praecepta. Nos autem et virginitatem cum humilitate admiramur, et continentiam cum castitate et religione Deo acceptissimam dicimus, et renuntiationem saecularium negotiorum atque actuum cum humilitate [q 1Kb] discessum approbando [Col. 0452C] laudamus; et nuptiarum vinculum, quod secundum [Col. 0453A] castitatem secum perdurat, honoramus; et divites cum justitia et operibus bonis non abjicimus, et parcimoniam cum veste humili non reprobamus; sicut etiam ornatum [a 1Kb] propter corporis diligentiam infucatum laudamus. Dissolutos autem et fractos in vestibus incessus non recipimus, et domos Dei honoramus, et conventus qui in his fiunt tanquam sanctos et utiles recipimus, [b 1Kb] pietatem in privatis domibus non concludentes, et omnem locum in nomine Dei aedificatum honoramus, et congregationem in ecclesia factam ad utilitatem communem 128 recipimus, et bona opera quae [c 1Kb] juxta vires in fratres pauperes exercentur, secundum ecclesiasticas traditiones beatificamus; et omnia quae conveniunt traditionibus apostolicis et sanctarum Scripturarum praeceptis in [Col. 0453B] Ecclesia fieri exoptamus.



CAPITULUM VI. [d 1Kb] Epistola Concilii Carthaginensis ad urbis Romae Innocentium papam I, contra Pelagium et Coelestium.

Domino beatissimo et honorandissimo sancto fratri INNOCENTIO papae, AURELIUS, NUMIDIUS, RUSTICIANUS, [e 1Kb] FIDENTIUS, [f 1Kb] EVAGRIUS, [g 1Kb] ANTONIUS, PALATINUS, ADEODATUS, VINCENTIUS, PUBLIANUS, THEASIUS, TUTUS, [h 1Kb] PANNONIUS, VICTOR, RESTITUTUS, alius RESTITUTUS, [i 1Kb] RUSTICUS, FORTUNATIANUS, AMPELIUS, [j 1Kb] AVIVIUS, FELIX, DONATIANUS, alius ADEODATUS, OCTAVIUS, SEROTINUS, MAJORINUS, POSTHUMIANUS, [Col. 0454A] CRISPULUS, VICTOR, alius VICTOR, [k 1Kb] LEUTIUS, [l 1Kb] MARIANUS, FRUCTUOSUS, [m 1Kb] FAUSTINIANUS, QUODVULTDEUS, CANDORIUS, 129 MAXIMUS, [n 1Kb] MEGARIUS, RUSTICUS, [o 1Kb] RUFIANUS, [p 1Kb] PROCULUS, THOMAS, JANUARIUS, OCTAVIANUS, PRAETEXTATUS, SIXTUS, alius QUODVULTDEUS, PENTADIUS, item QUODVULTDEUS, CYPRIANUS, SERVILIUS, [q 1Kb] PELAGIUS, MARCELLUS, VENANTIUS, DIDYMUS, SATURNINUS, [r 1Kb] BAZACENUS, GERMANUS, GERMANIANUS, [s 1Kb] JUVENTIUS, MAJORINUS, item JUVENTIUS, CANDIDUS, item CYPRIANUS, EMILIANUS, ROMANUS, AFRICANUS, MARCELLINUS, [t 1Kb] qui in concilio ecclesiae Carthaginensis adfuimus

CAP. I.---Cum ex more ad Carthaginensem ecclesiam solemniter [u 1Kb] venissemus, atque ex diversis causis congregata ex nobis synodus haberetur, compresbyter noster [v 1Kb] Orosius nobis litteras sanctorum fratrum et consacerdotum nostrorum dedit Herotis et Lazari, [Col. 0454B] quarum formam his constituimus esse subdendam. His ergo lectis, Pelagium et Coelestium auctores [x 1Kb] nefarii prorsus, et ab omnibus nobis anathematizandi erroris advertimus. Unde factum est ut recensendum [y 1Kb] peteremus quid ante ferme quinquennium super Coelestii nomine, hic apud Ecclesiam Carthaginensem fuerit agitatum. Quo recitato, sicut ex subditis advertere poterit sanctitas tua, quamvis [z 1Kb] judicatio manifesta constaret, quia illo tempore episcopali judicio excisum hoc tantum vulnus ab Ecclesia videretur; nihilominus tamen id communi deliberatione censuimus, [aa 1Kb] hujusmodi persuasionis auctores, [Col. 0455A] quamvis et ad presbyterium idem Coelestius postea pervenisse dicatur, nisi haec apertissime anathematixaverint, ipsos anathematizari oportere: ut si ipsorum non potuerit, saltem eorum qui ab eis decepti sunt vel decipi possunt, cognita sententia quae in eos lata est, sanitas procuretur.

130 CAP. II.---Hoc itaque gestum, domine frater, [a 1Kb] sanctae charitati tuae intimandum duximus, ut statutis [b 1Kb] nostrae mediocritatis etiam apostolicae sedis adhibeatur auctoritas, pro tuenda salute multorum, et quorumdam perversitate [c 1Kb] etiam corrigenda. Id enim agunt isti damnabilibus disputationibus suis, ut non defendendo, sed potius in superbiam sacrilegam extollendo liberum arbitrium, nullum locum relinquant gratiae, Dei, qua Christiani sumus, qua et [Col. 0455B] ipsum nostrae voluntatis arbitrium vere fit liberum, dum a carnalium concupiscentiarum [d 1Kb] dominatione liberatur, dicente Domino: Si vos Filius liberaverit, tunc vere liberi eritis: quod auxilium fides impetrat, quae est in Christo Jesu Domino nostro. Isti [e 1Kb] autem asserunt, sicut a fratribus qui etiam eorum libros legerunt cognovimus, in eo gratiam Dei deputandam, quod talem [f 1Kb] hominis instituit creavitque naturam, quae per propriam voluntatem legem Dei posset implere, sive naturaliter in corde conscriptam, sive in litteris datam; eamdem quoque legem ad gratiam Dei pertinere, quod illam Deus in adjutorium hominibus dedit (Isai. VIII, 20, sec. LXX). Illam vero gratiam qua, ut dictum est, Christiani sumus, cujus Apostolus praedicator est, dicens: Condelector enim [Col. 0455C] legi Dei secundum interiorem hominem; video autem aliam legem in membris meis repugnantem legi mentis meae, et captivantem me [g 1Kb] in lege peccati, quae est in membris meis. Miser ego homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII, 22); nolunt omnino cognoscere, nec aperte quidem oppugnare audent. Sed quid aliud agunt cum hominibus animalibus non percipientibus quae sunt spiritus Dei (I Cor. II, 14), persuadere [h 1Kb] quippe non cessant ad operandam perficiendamque justitiam; et Dei mandata complenda solam sibi humanam 131 sufficere posse naturam: [Col. 0456A] [i 1Kb] non attendentes quod scriptum est: Spiritus adjuvat infirmitatem nostram (Rom. VIII, 26); et: Non volentis, neque currentis; sed miserentis est Dei (Ibid. IX, 16); [j 1Kb] et: quod unum corpus sumus in Christo Jesu, singuli autem alter alterius membra: habentes dona diversa, secundum gratiam, quae data est nobis (Ibid. XII, 5); et: Gratia Dei sum id quod sum; et gratia ejus in me vacua non fuit; sed plus omnibus illis laboravi; non autem ego, sed gratia Dei mecum (I Cor. XV, 10); et: Gratias ago Domino, qui dedit nobis victoriam per Jesum Christum Dominum nostrum (Ibid., 57); et: Non quia idonei sumus cogitare aliquid, quasi ex nobismetipsis; sed sufficentia nostra ex Deo est (II Cor. III, 5); et: Habemus thesaurum istum in vasis fictilibus; ut eminentia sit virtutis Dei, [k 1Kb] non ex nobis (Ibid. [Col. 0456B] IV, 7); et innumerabilia quae de Scripturis omnibus, si colligere velimus, [l 1Kb] tomus non sufficit; et veremur ne apud te ista ipsa commemorando, quae majore gratia de sede apostolica praedicas, inconvenienter facere videamur. Sed ideo facimus, quia [m 1Kb] eo quod infirmiores sumus, quaquaversus unusquisque nostrum verbum Dei praedicando putatur attentior, crebrius eos patimur [n 1Kb] in nos et audacius insurgentes.

CAP. III.---Si ergo Pelagius episcopalibus gestis, quae in Oriente confecta dicuntur, etiam tuae venerationi juste fuerit visus absolutus, error tamen ipse et impietas, quae [o 1Kb] jam multos assertores habet per diversa dispersos, etiam auctoritate apostolicae sedis anathematizanda est. Consideret [p 1Kb] enim sanctitas tua, et pastoralibus nobis compatiatur visceribus, [Col. 0456C] quam sit pestiferum et extiabile ovibus Christi, quod istorum sacrilegas disputationes necessario consequitur: ut nec orare debeamus ne intremus in tentationem (Matth. VI, 13), quod Dominus discipulos monuit, et posuit in oratione quam docuit; aut ne deficiat 132 fides nostra (Luc. XXII, 32), quod pro apostolo Petro se rogasse ipse testatus est. Si enim [q 1Kb] possibilitate naturae et arbitrio voluntatis in potestate sunt constituta, quis non ea videat inaniter a Domino peti et fallaciter orari, cum orando poscuntur quae naturae ita jam conditae sufficientibus viribus obtinentur? Nec debuisse dicere Dominum Jesum: Vigilate [Col. 0457A] et orate, sed tantummodo vigilate, ne intretis in tentationem; nec beatissimo Petro primo apostolorum, Rogavi pro te, [a 1Kb] sed impero, vel moneo, ac praecipio, ne deficiat fides tua. Contradicitur etiam istorum contentione benedictionibus nostris, ut incassum super populum dicere videamur quidquid eis a Domino precamur, ut recte [b 1Kb] ac pie vivendo illi placeant; vel illa quae pro fidelibus Apostolus precatur dicens: Flecto genua mea ad Patrem [c 1Kb] Domini nostri Jesu Christi, ex quo omnis paternitas in coelo et in terra nominatur, ut det vobis secundum divitias gloriae suae virtute corroborari per spiritum ejus (Ephes. III, 14). Si ergo voluerimus super populum benedicendo dicere: Da [d 1Kb] illi, Domine, virtutem corroborari per spiritum tuum, istorum nobis disputatio contradicet, [Col. 0457B] affirmans liberum negari arbitrium, si hoc a Deo poscitur, quod in nostra est potestate. [e 1Kb] Virtute enim, inquiunt, corroborari possumus, si volumus, ea possibilitate naturae quam non nunc accipimus, sed cum crearemur accepimus.

CAP. IV.---Parvulos etiam propter salutem, quae per Salvatorem Christum datur, baptizandos negant; [f 1Kb] ac sic eos mortifera ista doctrina in aeternum necant: promittentes, etiamsi non baptizentur, habituros vitam aeternam: [g 1Kb] nec pertinere ad eos de quibus ait Dominus: Venit enim Filius hominis quaerere et salvare quod perierat (Luc. XXIX, 20). Quia isti, inquiunt, non perierant, nec est quod in eis salvetur, aut tanto pretio redimatur: quia [h 1Kb] nihil 133 in his vitiatum, nihil tenetur sub diaboli potestate captivum, [i 1Kb] nec [Col. 0457C] pro eis fusus esse sanguis in remissionem legitur peccatorum. Quanquam per baptismum Christi etiam parvulorum fieri redemptionem libello suo Coelestius in Carthaginensi Ecclesia jam confessus est. Sed [Col. 0458A] multi qui eorum perhibentur esse vel fuisse discipuli, haec mala quibus fidei Christianae fundamenta [j 1Kb] conantur evertere, quacunque possunt [k 1Kb] affirmare non cessant. Unde etiamsi Pelagius Coelestiusque correcti sunt, vel si ista nunquam sensisse se dicunt, et quaecunque scripta contra eos prolata fuerint, sua esse [l 1Kb] negabunt, nec est quemadmodum de mendacio convincantur; generaliter tamen quicunque dogmatizat et affirmat humanam sibi ad vincenda peccata, et Dei mandata facienda sufficere posse naturam, et eo modo gratiae Dei, quae sanctorum evidentius orationibus declaratur, adversarius invenitur; et quicunque negat parvulos per baptismum Christi a perditione liberari, et salutem percipere sempiternam, anathema sit. Quaecunque autem eis alia objiciuntur, [Col. 0458B] [m 1Kb] non dubium venerationem tuam, cum gesta episcopalia perspexerit quae in Oriente in eadem causa confecta dicuntur, id judicaturam, unde omnes in Dei misericordia gaudeamus. [n 1Kb] Ora pro nobis, domine beatissime papa.



134 CAPITULUM VII. [o 1Kb] Rescriptum Innocentii papae ad eosdem.

INNOCENTIUS AURELIO, et omnibus sanctis episcopis [p 1Kb] vel caeteris qui in concilio Carthaginensis adfuerunt Ecclesiae, dilectissimis fratribus, in Domino salutem.

CAP. I.--- [q 1Kb] In requirendo de his rebus quas omni cum sollicitudine decet a sacerdotibus [r 1Kb] maximeque a vero justoque et catholico tractari concilio, antiquae traditionis exempla servantes et ecclesiasticae [Col. 0458C] memores disciplinae; [s 1Kb] nostrae religionis vigorem non minus nunc in consulendo, quam antea cum pronuntiaretis, vera ratione [t 1Kb] firmatis; qui ad nostrum referendum approbastis esse judicium. Scientes quid [Col. 0459A] apostolicae sedi, cum omnes hoc loco positi ipsum sequi desideremus Apostolum, debeatur; a quo ipse episcopatus et tota auctoritas nominis hujus emersit. Quem sequentes tam mala [a 1Kb] jam damnare novimus, quam probare laudanda. [b 1Kb] Vel id vero quod patrum instituta sacerdotali custodientes officio, non censetis esse calcanda, quod illi non humana, sed divina decrevere sententia, ut quidquid quamvis [c 1Kb] de disjunctis remotisque provinciis ageretur, non prius ducerent finiendum, nisi ad hujus sedis notitiam perveniret; ut tota hujus auctoritate justa quae fuerit pronuntiatio, firmaretur, [d 1Kb] indeque sumerent caeterae Ecclesiae, et 135 velut de natali suo fonte aquae cunctae procederent, et per diversas totius mundi regiones [e 1Kb] puri capitis incorruptae manarent, quid [Col. 0459B] praeciperent, quos abluerent, quos velut in coeno inemundabili sordidatos mundis digna corporibus unda vitaret.

CAP. II.---Gratulor igitur, fratres charissimi, quod per fratrem et coepiscopum nostrum Julium ad nos litteras destinastis. Et, cum [f 1Kb] pro illis curam geritis, quibus praesidetis Ecclesiis, sollicitudinem vestram pro omnium utilitate monstratis; et per cunctas totius orbis Ecclesias omnibus una quod prosit decernendum esse deposcitis: ut suis constabilita regulis Ecclesia, et [g 1Kb] hoc quo illos caveat pronuntiationis justae firmata decreto, talibus patere non possit, qui perversis instructi, immo destructi verborum argutiis, sub imagine catholicae fidei disputantes, velut pestiferum [h 1Kb] exhalantes virus, ut hominum recte sentientium [Col. 0459C] in deteriorem partem corda corrumpant, totam veri dogmatis quaerunt evertere disciplinam. Sanandum ergo celerius, ne longius exsecrandus animis morbus [i 1Kb] inserpat: ut si medicus, cum viderit [Col. 0460A] aliquem hujus terreni corporis esse languorem, magnum suae artis [j 1Kb] aestimat documentum, si cito quis, illius interventu, desperatus evadat; vel cum putre vulnus aspexerit, adhibet fomenta, vel caetera quibus illud quod natum fuerat, possit vulnus obduci. At, si id manens sanari non potuerit, ne corpus reliquum sua tabe corrumpat, ferro amputat quod nocebat, [k 1Kb] quo reliquum servet integrum et intactum. Praecidendum id ergo est, quod velut sano puroque nimium corpori 136 vulnus obrepsit; ne cum tardius abstergitur, in ipsis pene visceribus hujus mali [l 1Kb] non exhaurienda post sentina considat. Nam quid nos rectum [m 1Kb] de his post haec mentibus aestimemus, qui sibi se putant debere quod [n 1Kb] boni sunt, nec illum considerant cujus quotidie gratiam consequuntur?

[Col. 0460B] CAP. III--- [o 1Kb] Sed jam isti qui tales sunt nullam Dei gratiam consequuntur, qui sine illo tantum se posse assequi confidunt, quantum vix illi qui ab illo postulant [p 1Kb] et accipiunt, promerentur. Quid enim tam iniquum esse potest, tam barbarum, tam totius religionis ignarum, tam Christianis mentibus inimicum, [q 1Kb] huic te negare debere, quidquid in quotidiana gratia consequeris, cui te ipse debere confiteris quod natus es. Ergo eris tibi in providendo praestantior quam [r 1Kb] potest in te esse qui te ut esses effecit; et cum te putes ei debere quod vivis, quomodo te non putas illi debere quod quotidianam ejus consequendo gratiam taliter vivis? [s 1Kb] Et qui nos adjutorio negas indigere divino, quasi ex nostra in totum possibilitate perfectos, [t 1Kb] quomodo non adjutorium in nos, cum [Col. 0460C] tales etiam a nobis esse possimus, provocamus? Qui enim adjutorium Dei negat, vellem interrogare quid dicat. Nos non mereri? an illum hoc praestare non posse? an nihil esse propter quod unusquisque hoc [Col. 0461A] debeat [a 1Kb] postulare? Posse hoc Deum opera ipsa testantur. Adjutorio quotidiano nos egere, negare non possumus; hoc enim seu bene vivimus [b 1Kb] provocamus, ut melius sanctiusque vivamus; seu prave sentientes a bonis a vertimur, ut ad rectam redeamus viam 137 ejus auxilio plus egemus. Nam quid tam mortiferum, tam praeceps videatur ad casum, tam expositum ad omnia pericula, si hoc solum nobis sufficere posse putantes, quod liberum arbitrium [c 1Kb] dum nasceremur accepimus, ultra jam a Domino nihil quaeramus: id est, auctoris nostri obliti, ejus potentiam, ut nos ostendamus liberos, abjuremus? quasi jam amplius quod dare possit non habeat, qui te in tuo ortu liberum fecit: nescientes quod nisi magnis precibus gratia in nos implorata descendat, [d 1Kb] nequaquam terrenae [Col. 0461B] labis et mundani corporis vincere errores conemur, cum pares nos ad resistendum non liberum arbitrium, sed Dei solum facere possit auxilium.

CAP. IV.---Nam si ille clamat adjutorio sibi opus esse divino, qui digne hoc non quaereret, si cui liberum arbitrium plus prodesset; quippe cum vir beatus et jam electus a Domino nihil egeret, tamen ita Deum deprecatur postulans: Adjutor meus esto, ne derelinquas me, neque despicias me, Deus salutaris meus: nos nobis liberum arbitrium, ille [e 1Kb] Deum postulat adjutorem. Quod nati sumus, sufficere nobis posse dicimus; ille Deum, ne derelinquatur [f 1Kb] exorat. Non, rogo, manifeste discimus quid oremus, cum ille tantopere, ut supra diximus, beatus vir, ne despiciatur, exoptat? [Col. 0461C] Illi enim necesse est [g 1Kb] ista arguant, qui illa confirmant. David enim orationis ignarus et suae naturae nescius accusetur, qui cum sciat tantum in sua esse natura, adjutorem sibi Deum, et [h 1Kb] assiduum adjutorem; nec illi sufficit assiduum, sed ne aliquando [Col. 0462A] illum despiciat, orationibus pronus exoptat; et per corpus omne psalterii 138 hoc et praedicat et clamat [i 1Kb] . Si ergo hoc ille ita magnum scit, ut assidue diceret; ita necessarium confessus est, ut doceret: quemadmodum Pelagius Coelestiusque, seposita omni responsione psalmorum, talique abdicata doctrina, suasuros se aliquibus esse confidunt, nos adjutorium Dei nec debere quaerere, nec eo egere? cum omnes sancti nihil se sine hoc agere posse testentur. [j 1Kb] Liberum enim arbitrium olim ille perpessus, cum suis inconsultius utitur bonis, cadens in praevaricationis profunda demersus est, et nihil quemadmodum inde exsurgere posset invenit, suaque in aeternum libertate deceptus, hujus ruina [k 1Kb] jacuisset oppressus, nisi eum postea Christi per suam gratiam relevasset adventus. [Col. 0462B] Qui per novae regenerationis purificationem omne praeteritum vitium sui baptismatis lavacro purgavit, et ejus [l 1Kb] firmans statum quo rectius constabiliusque procederet, tamen suam gratiam in posterum non negavit. Nam quamvis hominem redemisset [m 1Kb] a praeteritis ille peccatis, tamen sciens iterum eum posse peccare, ad reparationem sibi, quemadmodum posset illum et post ista corrigere, multa servavit: quotidiana praestat ille remedia, quibus nisi freti confisique nitamur, nullatenus humanos vincere poterimus errores. Necesse est enim ut quo auxiliante vincimus, eo iterum non adjuvante vincamur. Sed possem plura dicere, nisi vos constaret cuncta dixisse.

CAP. V.---Quisquis ergo huic assentiens videtur esse sententiae qua dicat adjutorio nobis non opus esse [Col. 0462C] divino inimicum se catholicae fidei, et Dei [n 1Kb] beneficiis profitetur ingratum [o 1Kb] ; nec nostra communione sunt digni, 139 quam praedicando taliter polluerunt. Sic enim sua sponte, dum sequuntur illa [p 1Kb] quae dicunt, [Col. 0463A] longius a vera religione fugerunt. Cum enim totum hoc in nostra professione consistat, quotidianisque precibus nihil agamus, nisi quemadmodum Dei misericordiam [a 1Kb] consequamur; quamadmodum ferre possumus ista jactantes? Quis, rogo, pectora illorum tantus error obcaecat, ut, si ipsi nullam Dei gratiam sentiunt, quia nec digni sunt, nec merentur, nec de aliis considerent, quid quotidie singulis gratia divina largiatur? Sunt quidem isti [b 1Kb] omnes caecitate dignissimi, qui nec hoc sibi reliquerunt, ut se auxilio credant revocari ab erroribus posse divino: negantes enim [c 1Kb] Dei adjutorium, non aliis, sed sibi hoc penitus abstulerunt. Qui avellendi sunt longius, et ab Ecclesiae procul removendi visceribus: [d 1Kb] ne diutius multa occupans, insanabilis post error increscat. Si [Col. 0463B] enim diu fuerint sub hac impunitate versati, necesse est [e 1Kb] multos in hanc suae pravitatem mentis inducant, decipiantque innocentes, vel potius imprudentes, qui fidem catholicam [f 1Kb] non sequuntur. Putabant enim eos recte sentire, quos adhuc vident in Ecclesia perdurare.

CAP. VI.---Separetur ergo a sano corpore vulnus insanum, remotoque morbi saevientis afflatu, cautius quae sunt sincera perdurent; et grex purior ab hac mali pecoris contagione purgetur. Sit [g 1Kb] totius corporis illibata perfectio, quam vos sequi et tenere, hac in illos pronuntiatione cognovimus; et una vobiscum pari assensione [h 1Kb] firmamus. Qui si tamen aliquod in se Dei adjutorium, 140 quod hucusque negaverunt, provocaverint, [i 1Kb] (et opus sibi ejus auxilio esse cognoverint) [Col. 0463C] ut de hac labe in qua sui cordis incurvatione corruerant, liberentur; et quasi in lucem de foeda tracti caligine, remotis abdicatisque omnibus quibus [Col. 0464A] totus, ne verum [j 1Kb] aspicerent, eorum foedabatur et caligabat aspectus, damnent haec quae hucusque senserunt, et aliquando animum rectis disputationibus commodantes, ab hac aliquantulum labe correcti veris se [k 1Kb] sanandos consiliis tribuant atque summittant. Quod si fecerint, erit in potestate pontificum illis aliquatenus subvenire, et talibus aliquam curam praestare vulneribus, quam solet lapsis, cum resipuerint, Ecclesia non negare: ut a suis revocati praecipitiis, intra ovile Domini [l 1Kb] redigantur: ne foris positi, et [m 1Kb] tanto praesidio aede a fide munitionis exclusi, periculis omnibus exponantur, devorandi luporum dentibus atque vexandi; quibus obsistere hac, qua illos in se irritaverant, doctrinae perversitate non possunt. Sed satis vestris monitis [n 1Kb] et sic satis abundantibus [Col. 0464B] nostrae legis exemplis probatur esse responsum; nec quidquam superesse duximus quod dicamus: cum nihil praetermissum a vobis, nihil constet esse suppressum, quo illi refutati et penitus agnoscantur esse convicti, ideoque a nobis testimonia nulla ponantur: quia et his plena relatio est, et satis constat, [o 1Kb] ut doctissimos sacerdotes, cuncta dixisse, nec decet credere vos aliquid quod ad causam possit proficere, praeteriisse. Et alia manu. Bene valete, fratres [p 1Kb] .



141 CAPITULUM VIII. Incipit [q 1Kb] epistola Milevitani concilii ad eumdem papam Urbis contra eosdem haereticos.

Domino beatissimo, meritoque venerabili et in Christo honorando Papae INNOCENTIO, SILVANUS Senex, VALENTINUS, AURELIUS, DONATUS, RESTITUTUS, LUCIANUS, [Col. 0464C] ALIPIUS, AUGUSTINUS, PLACENTIUS, SEVERUS, FORTUNATUS, POSSIDIUS, NOVATUS, SECUNDUS, MAURENTIUS, LEO, FAUSTINIANUS, CRESCONIUS, MALCHUS, LITTORIUS, FORTUNATUS, DONATUS, [r 1Kb] PONTIANUS, [Col. 0465A] SATURNINUS, CRESCONIUS, HONORIUS, CRESCONIUS, LUCIUS, ADEODATUS, PROCESSUS, SECUNDUS, FELIX, ASIATICUS, [a 1Kb] RUFINUS, FAUSTINUS, SERVIUS, [b 1Kb] TERENTIUS, CRESCONIUS, SPERANTIUS, QUADRATUS, LUCILLUS, SABINUS, [c 1Kb] FAUSTINUS, CRESCONIUS, VICTOR, [d 1Kb] GIGANTIUS, POSSIDONIUS, ANTONINUS, INNOCENTIUS, [e 1Kb] FELIX, ANTONINUS, VICTOR, HONORATUS, DONATUS, PETRUS, PRAESIDIUS, CRESCONIUS, LAMPADIUS, DELPHINUS, ex concilio Milevitano, in Domino salutem.

CAP. I.---Quia te Dominus gratiae suae [f 1Kb] praecipuo munere in sede apostolica collocavit, talemque nostris temporibus 142 praestitit, ut nobis potius ad culpam negligentiae valeat, si apud tuam venerationem quae pro Ecclesia suggerenda sunt tacuerimus, quam ea tu possis vel fastidiose vel negligenter accipere; [Col. 0465B] magnis periculis infirmorum membrorum Christi, pastoralem diligentiam, quaesumus, adhibere digneris. Nova quippe haeresis et nimium [g 1Kb] perniciosa tentat assurgere inimicorum gratiae Christi, qui nobis Dominicam [h 1Kb] etiam Orationem impiis disputationibus conantur auferre. Cum enim Dominus docuerit ut dicamus: Dimitte nobis debita nostra sicut et nos dimittimus debitoribus nostris (Matth. VI, 12), isti dicunt posse hominem in hac vita, praeceptis Dei cognitis, ad tantam perfectionem justitiae sine adjutorio gratiae Salvatoris, per solum liberae voluntatis arbitrium pervenire, [i 1Kb] ut etiam non sit necessarium dicere: Dimitte nobis debita nostra. [j 1Kb] Id vero quod sequitur: Ne nos inferas in tentationem (Ibidem), non ita intelligendum, tanquam divinum adjutorium poscere debeamus ne in peccatum tentati decidamus; sed hoc [Col. 0465C] in nostra positum esse potestate, et ad hoc implendum solam sufficere hominis voluntatem: tanquam frustra Apostolus dixerit: Non currentis, neque volentis, sed miserentis est Dei (Rom. IX, 16): et: Fidelis Deus, qui non [k 1Kb] permittat vos tentari super id quod potestis; sed faciet cum tentatione etiam proventum, ut possitis sustinere (I Cor. X, 13). Frustra etiam [Col. 0466A] dixerit Dominus apostolo Petro: Rogavi pro te [l 1Kb] ut non deficiat fides tua (Luc. XXII, 32); et omnibus suis: vigilate et orate, ut non intretis in tentationem (Matth. XXVI, 40): si hoc totum est potestatis humanae. Pueros quoque parvulos, [m 1Kb] etsi nullis imbuantur Christianae gratiae sacramentis, 143 habituros vitam aeternam, [n 1Kb] nequaquam Christiana praesumptione contendunt; evacuantes quod dicit Apostolus: Per unum hominem peccatum intravit in mundum, et per peccatum mors; et ita in omnes homines pertransiit, in quo omnes peccaverunt (Rom. V, 12): et alio loco: Sicut in Adam omnes moriuntur, ita et in Christo omnes vivificabuntur (I Cor. XV, 22).

CAP. II.---Ut ergo alia omittamus quae contra sanctas Scripturas plurima disserunt, haec interim [Col. 0466B] duo, quibus omnino totum quod Christiani sumus, conantur evertere, quae fidelia corda [o 1Kb] sustineant? Non esse rogandum Deum ut contra peccati malum atque ad operandam justitiam sit noster adjutor; et non opitulari parvulis ad consequendam vitam aeternam, Christianae gratiae sacramentum. Haec insinuantes apostolico pectori tuo non opus habemus multa dicere, et tantam impietatem verbis exaggerare, cum procul dubio [p 1Kb] te ista permoveant, ut ab eis corrigendis, ne latius serpant, multosque contaminent, vel potius interimant, dum [q 1Kb] sub nomine Christi a gratia Christi penitus alienant, omnino dissimulare non possis. Hujus autem perniciosissimi erroris auctores esse perhibentur Pelagius et Coelestius, quos quidem in Ecclesia sanari malumus, quam desperata [Col. 0466C] [r 1Kb] salute ab Ecclesia resecari, si necessitas nulla compellat. Quorum unus, id est, Coelestius, etiam ad presbyterium in Asia dicitur pervenisse. De quo ante paucos annos quid gestum fuerit, sanctitas tua de Carthaginensi Ecclesia melius [s 1Kb] instruitur. Pelagius vero, sicut a quibusdam fratribus nostris missae loquuntur epistolae, Jerosolymis constitutus, nonnullos [Col. 0467A] fallere asseritur. Verumtamen multo plures qui ejus sensus diligentius indagare potuerunt, adversus eum pro gratia Christi et catholicae fidei [a 1Kb] veritate confligunt; sed praecipue sanctus filius tuus, frater et compresbyter noster Jeronymus.

CAP. III.---Sed arbitramur, adjuvante misericordia Domini Dei nostri, quae te et regere consulentem, 144 et orantem exaudire dignatur, auctoritati sanctitatis tuae [b 1Kb] de sacrarum Scripturarum auctoritate depromptae, facilius eos qui tam perversa et perniciosa sentiunt, esse cessuros, ut de correctione potius eorum [c 1Kb] gratulemur quam contristemur interitu, domine beatissime. Quodlibet autem ipsi eligant, certe vel aliis, quos plurimos possunt, si ab eis dissimuletur, suis laqueis implicare, cernit venerabilitas tua [Col. 0467B] instanter et celeriter providendum. Haec ad sanctitatem tuam de concilio Numidiae scripta direximus, imitantes [d 1Kb] Carthaginensem Ecclesiam, et Carthaginensis provinciae coepiscopos nostros, quos ad sedem apostolicam, quam beatus illustras, de hac causa scripsisse comperimus. Et alia manu: Memor nostri [e 1Kb] in Dei gratia augearis, domine beatissime, meritoque venerabilis, et in Christo honorande sancte papa.



CAPITULUM IX. Incipit [f 1Kb] epistola Innocentii papae ad Concilium Milevitanum.

INNOCENTIUS SILVANO Seni, VALENTINO et caeteris qui in Milevitana synodo interfuerunt, dilectissimis fratribus, in Domino salutem.

[Col. 0467C] CAP. I. Inter caeteras Ecclesiae Romanae curas et apostolicae sedis occupationes, quibus diversorum consulta fideli ac [g 1Kb] medica disceptatione tractamus, frater et coepiscopus noster Julius dilectionis vestrae litteras quas ex Milevitano concilio cura fidei propensiore [Col. 0468A] misistis, mihi [h 1Kb] inopinanter ingessit; Carthaginensis etiam [i 1Kb] synodi querelae parilis scripta subjungens. Nimirum exsultat Ecclesia tantam sollicitudinem commissis 145 gregibus exhibere pastores, ut non solum ex his [j 1Kb] neminem patiantur errare, sed etiam, si quas ovium magis scaevae delectationis herba seduxit; ac si in errore permanserint, [k 1Kb] aut segregari penitus velint, aut illicite dudum petita vitantes, custodiae pristinae circumspectione tutari: in utraque parte videlicet consulentes, ne [l 1Kb] vel suscipiendo tales simili caeterae ducantur exemplo, vel spernendo redeuntes luporum morsibus videantur [m 1Kb] ingestae. Prudens admodum, et catholicae fidei plena [n 1Kb] consultatio. Quis enim aut tolerare possit errantem, aut non recipere corrigentem? Nam ut durum arbitror conniventiam [Col. 0468B] [o 1Kb] praebere peccantibus, ita impium judico manum negare conversis.

CAP. II.---Diligenter ergo et congrue apostolici consulitis honoris [p 1Kb] arcanis (honoris, inquam, illius quem, praeter illa quae sunt extrinsecus, sollicitudo manet omnium Ecclesiarum), super anxiis rebus quae sit tenenda sententia [q 1Kb] ; antiquae scilicet regulae formam secuti, quam toto semper ab orbe mecum nostis esse servatam. Verum haec missa facio: neque enim hoc credo vestram latere prudentiam, [r 1Kb] quod etiam actione firmastis; scientes quod per omnes provincias de apostolico fonte petentibus responsa semper emanent. Praesertim quoties fidei ratio ventilatur, arbitror omnes fratres et coepiscopos nostros, non nisi ad Petrum, id est sui nominis et honoris [Col. 0468C] auctorem, referre debere, velut nunc retulit vestra dilectio, quod per totum mundum possit omnibus 146 Ecclesiis in commune prodesse. Fiant enim cautiores necesse est, cum inventores malorum ad duplicis relationem synodi, sententiae nostrae statutis [Col. 0469A] viderint [a 1Kb] ab ecclesiastica communione sejunctos. Gemino igitur bono charitas vestra fungetur: nam et canonum potiemini gratia servatorum, et beneficio [b 1Kb] vestro totus orbis utetur. Quis enim catholicorum virorum cum adversariis Christi velit ulterius miscere sermonem? Quis saltem ipsam lucem vitae communione partiri? Novae haereseos nimirum fugiantur auctores. Quid enim acerbius in Dominum fingere potuerunt, quam [c 1Kb] cum adjutoria divina cassarent, causamque quotidianae precationis auferrent? Hoc est dicere: [d 1Kb] Quo mihi opus est Domino? Merito in hos dicat hymnidicus: Ecce homines qui non posuerunt Deum adjutorem sibi (Psal. LI, 9). Negantes ergo auxilium Dei, inquiunt hominem posse sibi sufficere, nec gratia hunc egere divina, qua privatus [Col. 0469B] necesse est diaboli laqueis irretitus occumbat, dum ad omnia vitae perficienda mandata sola tantummodo libertate contendat. O pravissimarum mentium perversa doctrina! [e 1Kb] Adverte tandem quod primum hominem ita libertas ipsa decepit, ut dum indulgentius frenis ejus utitur [f 1Kb] in praevaricationem praesumptionis conciderit; nec ex hac potuit erui, nisi ei providentia regenerationis statum pristinae libertatis Christi Domini reformasset adventu. [g 1Kb] Audi et David dicentem: Adjutor meus esto, ne derelinquas me; neque despicias me, Deus salutaris meus (Psal. XXVI, 9; et CXXIII, 8); 147 et: Adjutorium nostrum in nomine Domini: quae incassum dixerit, [h 1Kb] si tantum erat in ejus positum voluntate, quod a Domino flebili sermone poscebat.

[Col. 0469C] CAP. III.---Quae cum ita sint, cum in omnibus divinis paginis voluntati liberae non nisi adjutorium Dei legamus esse nectendum, eamque nihil posse coelestibus [i 1Kb] praesidiis destitutam, quonam modo huic soli possibilitatem hanc pertinaciter, ut asseritis, defendentes, sibimet, immo (quod est [j 1Kb] gravius et [Col. 0470A] dignius dolore communi) jam plurimis Pelagius Coelestiusque persuadent? Multifariis equidem [k 1Kb] ad destruendum tale magisterium uti possemus exemplis, nisi sciremus sanctitatem vestram ad plenum Scripturas omnes callere divinas: praesertim cum vestra relatio tantis ac talibus testimoniis sit referta, ut his solis valeat praesens dogma rescindi, opusque non esse reconditis, [l 1Kb] cum his, quae facile vobis occurrentia posuistis, nec audeant obviare, nec possint Ergo gratiam Dei conantur auferre, quam necesse est, etiam restituta nobis status pristini libertate, quaeramus: [m 1Kb] quippe qui nec aliquas diaboli machinas nis eadem possumus juvante vitare.

CAP. IV.---Illud vero quod eos asserit vestra fraternitas praedicare, parvulos aeternae vitae [n 1Kb] praemiis [Col. 0470B] etiam sine baptismatis gratia posse donari, perfatuum est: nisi enim manducaverint carnem Filii hominis et biberint sanguinem ejus, non habebunt vitam in semetipsis. Qui autem hanc eis sine regeneratione defendunt, videntur mihi ipsum baptismum velle cassare, cum praedicant hos habere, quod in eos [o 1Kb] credunt non nisi baptismate conferendum. Si ergo volunt nihil officere, non renasci, fateantur necesse est nec regenerationis sacra fluenta prodesse. Verum, ut superfluorum hominum prava doctrina celeri possit veritatis ratione [p 1Kb] 148 discingi, proclamat hoc Dominus in Evangelio dicens: Sinite infantes, et nolite prohibere eos venire ad me [q 1Kb] (Luc. XVIII, 16).

CAP. V.---Quare Pelagium Coelestiumque, id est inventores vocum novarum, quae, sicut dixit Apostolus, [Col. 0470C] aedificationis nihil, sed magis vanissimas consueverunt parere quaestiones, ecclesiastica communione privari, apostolici vigoris auctoritate censemus; donec resipiscant de diaboli laqueis, a quo captivi tenentur secundum ipsius voluntatem (II Tim. I, 23 et 26), eosque interim in Dominico ovili non recipi, [r 1Kb] quod [Col. 0471A] ipsi, perversae viae secuti tramitem, deserere voluerunt. Abscidendi sunt enim qui [a 1Kb] nos conturbant et volunt pervertere Evangelium Christi (Gal. V, 22). Simul autem praecipimus, ut quicunque id pertinacia simili defensare nituntur, par eos vindicta constringat: non solum enim qui faciunt, [b 1Kb] sed et qui consentiunt facientibus (Rom. I, 32): quia non multum interesse arbitror inter committentis animum et consentientis favorem. Addo amplius, plerumque dediscit errare, cui nemo consentit. Haec igitur, fratres charissimi, in supradictos maneat fixa sententia. Absint ab atriis Domini. [c 1Kb] Careant duntaxat pastorali custodia, ne duarum ovium dira contagia serpant forsitan per vulgus incautum, rapacique lupus corde laetetur intra ovile Dominicum tantas ovium fusas catervas, [Col. 0471B] dum a custodibus dissimulanter habetur vulnus duarum. Prospiciendum est ergo ne permittendo lupos, mercenarii magis quam videamur esse pastores. Jubemus [d 1Kb] sane (quoniam Christus Dominus noster propria voce signavit, nolle se mortem morientis, tantum ut revertatur et vivat) [e 1Kb] si unquam sanum, deposito pravi dogmatis errore, resipuerint, damnaverintque ea quorum se ipsi praevaricatione damnarunt, eis medicinam solitam, id est receptaculum suum, ab Ecclesia non negari: ne dum 149 eos redeuntes forsitan prohibemus, [f 1Kb] vere extra ovile remanentes exspectantis hostis rabidis faucibus glutiantur, [g 1Kb] quos in semetipsos spiculis malae disputationis armarunt. Bene valete, fratres. [h 1Kb] Data VI kalendas Februarii Honorio et Constantio viris clarissimis consulibus.



CAPITULUM X. Incipit epistola [i 1Kb] familiaris quinque episcoporum Africae ad eumdem papam contra Pelagium et Coelestium.
[Col. 0472A]

Domino beatissimo meritoque honorandissimo fratri INNOCENTIO papae, AURELIUS, ALYPIUS, AUGUSTINUS, EVODIUS et POSSIDIUS [j 1Kb] salutem.

CAP. I.---De conciliis duobus provinciae [k 1Kb] Carthaginensis atque Numidiae, ad tuam sanctitatem non parvo episcoporum numero subscriptas litteras misimus contra inimicos gratiae Christi qui confidunt in virtute sua, et Creatori nostro quodammodo dicunt: Tu nos [l 1Kb] fecisti homines; justos autem ipsi nos fecimus. Qui naturam humanam ideo dicunt liberam, ne quaerant liberatorem; ideo salvam, ut superfluum judicent salvatorem. Tantum enim dicunt valentem, [Col. 0472B] ut suis viribus semel in origine suae creationis acceptis, possit per liberum arbitrium, nihil ulterius adjuvante illius 150 gratia qui creavit, domare et exstinguere omnes cupiditates, tentationesque superare. [m 1Kb] Multi eorum insurgunt adversus nos, et dicunt animae nostrae: Non est salus illi in Deo ejus (Psal. III, 3). Familia [n 1Kb] Christi, quae dicit: Quando infirmor tunc fortis sum (II Cor. XII, 10): et cui dicit Dominus ejus: Salus tua ego sum (Psal. XXXIV, 3): suspenso corde, cum timore et tremore adjutorium Domini etiam per charitatem tuae venerationis exspectat. Audivimus enim, in urbe Roma, ubi [o 1Kb] ille diu vixit, esse nonnullos qui diversis causis ei faveant: quidam, scilicet, [p 1Kb] quia talia eis persuasisse perhibetur; plures vero, qui eum talia [q 1Kb] sentire non credunt: [Col. 0473A] praesertim quia in Oriente, ubi degit, gesta ecclesiastica facta esse jactantur, quibus putatur esse purgatus; ubi quidem si episcopi eum catholicum pronuntiarunt, non ob aliud factum esse credendum est, nisi quia se dixit gratiam Dei confiteri, et ita posse hominem suo labore ac voluntate juste vivere, ut ad hoc [a 1Kb] eum adjuvari Dei gratia non negaret. His enim auditis verbis, catholici antistites nullam aliam Dei gratiam intelligere potuerunt, nisi quam in libris Dei legere, et populis Dei praedicare consueverunt; eam utique de qua dicit Apostolus: Non irritam facio gratiam Dei: nam si per legem justitia, ergo Christus gratis mortuus est (Gal. II, 21): sine dubio gratiam qua justificamur ab iniquitate, et qua salvamur ab infirmitate, non qua creati sumus cum [Col. 0473B] propria voluntate. Nam si intellexissent illi episcopi eam illum dicere gratiam quam etiam cum impiis habemus, cum quibus homines sumus, 151 negare vero illam qua Christiani et filii Dei sumus; quis eum patienter catholicorum sacerdotum, [b 1Kb] non dicimus audiret, sed ante oculos suos ferret? Quapropter non culpandi sunt judices, quia ecclesiastica consuetudine [c 1Kb] gratiae nomen audierunt, nescientes quid hujusmodi homines vel in suae doctrinae libris, vel in suorum auribus solent spargere.

CAP. II.---Non agitur de uno Pelagio, [d 1Kb] quia jam fortasse correctus est, quod utinam ita sit; sed de tam multis quibus loquaciter contendentibus, et infirmas atque ineruditas animas velut [e 1Kb] convinctas [Col. 0473C] trahentibus, firmas autem et in fide stabiles ipsa contentione fatigantibus, usquequaque jam omnia plena sunt [f 1Kb] . Aut ergo a tua veneratione accersendus est Romam, et diligenter interrogandus quam dicat gratiam, quam fateatur; si tamen [g 1Kb] fateatur ad non peccandum justeque vivendum homines adjuvari; aut hoc ipsum cum eo per litteras agendum. Et cum inventus fuerit hanc dicere quam docet ecclesiastica et apostolica veritas, tunc sine ullo scrupulo Ecclesiae, sine latibulo ambiguitatis ullius absolvendus est, tunc est revera de ejus purgatione gaudendum. Sive enim dixerit gratiam esse liberum arbitrium, sive gratiam esse remissionem peccatorum, sive gratiam [Col. 0474A] esse legis praeceptum; nihil eorum dicit, [h 1Kb] quae per sumministrationem Spiritus sancti pertinent ad concupiscentiam tentationesque vincendas: quem ditissime effudit super nos, qui ascendit in coelum, [i 1Kb] et captivata captivitate dedit dona hominibus (Tit. III, 6; Ephes. IV, 8; Rom. VIII, 26). Hinc enim oramus, ut peccatorum tentationem superare possimus; ut Spiritus Dei, unde pignus accepimus, adjuvet infirmitatem nostram. Qui 152 autem orat, et dicit: Ne nos inferas in tentationem (Matth. VI, 13), non utique id orat, ut homo sit, [j 1Kb] quoniam est natura; neque id orat ut habeat liberum arbitrium, quod jam accepit, cum crearetur ipsa natura; neque orat remissionem peccatorum, quia hoc [k 1Kb] superius dicitur: Dimitte nobis debita nostra; neque orat ut accipiat mandatum; [Col. 0474B] sed plane orat ut faciat mandatum. Si enim in tentationem inductus fuerit, hoc est in tentatione defecerit, facit utique peccatum, quod est contra mandatum. Orat ergo ut non peccet, hoc est ne quid faciat mali: quod pro Corinthiis orat Apostolus, dicens: Oramus autem ad Dominum, ne quid faciatis mali (II Cor. XIII, 7). Unde satis apparet quod ad non peccandum, id est ad non male faciendum, quamvis esse non dubitetur [l 1Kb] arbitrium voluntatis, tamen ejus potestas non sufficiat, nisi adjuvetur infirmitas. Ipsa igitur oratio clarissima est gratiae testificatio. [m 1Kb] Hanc ille confiteatur, et eum gaudebimus sive rectum, sive correctum. Distinguenda est lex et gratia. Lex jubere novit, gratia juvare. Nec lex juberet nisi esset voluntas; nec gratia juvaret, si sat esset voluntas. [Col. 0474C] Jubetur ut habeamus intellectum, ubi dicitur: Nolite esse sicut equus et mulus, quibus non est intellectus (Psal. XXXI, 9): et tamen oramus ut habeamus intellectum: ubi dicitur: Da mihi intellectum, ut discam mandata tua (Psal. CXVIII, 34). Jubetur ut habeamus sapientiam, ubi dicitur: [n 1Kb] Stulti aliquando sapite, et tamen oratur, ut habeamus sapientiam, ubi dicitur: Si quis autem vestrum indiget sapientia, postulet a Deo, qui dat omnibus affluenter, et non improperat; et dabitur ei (Jacob. I, 5). Jubetur ut habeamus continentiam, ubi dicitur: [o 2Kb] Cum scirem quia nemo potest esse [Col. 0475A] continens, 153 nisi Deus det, et hoc ipsum erat sapientiae scire cujus esset hoc donum; adii Dominum, et deprecatus sum illum (Sap. VIII, 21). Postremo ne nimium longum sit cuncta percurrere, jubetur ut non faciamus malum, ubi dicitur: Declina a malo [a 1Kb] ; et tamen oratur ut non faciamus malum, ubi dicitur: Oramus autem ad Deum, ne quid faciatis mali. Jubetur ut faciamus bonum, ubi dicitur: Declina a malo, et fac bonum (Psal. XXXVI, 27); et tamen oratur ut faciamus bonum, ubi dicitur: Non cessamus orantes pro vobis, orantes, et postulantes (Colos. I, 3); atque inter caetera quae illis orat, dicit: ut ambuletis digne Deo in omne placitum, in omni opere, et sermone bono. Sicut ergo agnoscimus voluntatem, cum haec praecipiuntur; sic et ipse agnoscat gratiam cum [Col. 0475B] petuntur.

CAP. III.---Misimus reverentiae tuae librum quem dederunt quidam religiosi et honesti adolescentes servi Dei, quorum etiam nomina non tacemus, nam Timasius et Jacobus vocantur. Qui, sicut audivimus, et etiam ipse nosse dignaris, ipsius Pelagii exhortatione spem quam habebant in saeculo reliquerunt, et nunc continentes Deo serviunt. Qui cum eodem errore tandem aliquando per qualemcunque operam nostram, Domino inspirante, caruissent, protulerunt eumdem librum, Pelagii esse dicentes, et ut ei responderetur impendio rogaverunt. Factum est, et ad eosdem rescripta est ipsa responsio. Agentes gratias rescripserunt. Utrumque misimus, et cui reponsum est, et quod responsum est; et ne nimium essemus [Col. 0475C] onerosi, signa fecimus his locis, ubi petimus inspicere ne graveris, quemadmodum sibi objecta quaestione, quod gratiam Dei negaret, ita respondit, ut eam esse non diceret nisi naturam in qua nos condidit Deus. Si autem hunc esse librum suum negat, aut eadem in libro loca, non contendimus. Anathematizet ea, et illam gratiam confiteatur apertissime, quam doctrina Christiana demonstrat et praedicat esse propriam Christianorum; quae non est natura, sed [b 1Kb] qua salvatur natura; quae non auribus sonante doctrina, vel aliquo adjumento visibili plantatur quodammodo et irrigatur extrinsecus, sed sumministratione Spiritus, et occulta misericordia, sicut facit ille qui dat incrementum Deus. Etsi enim 154 quadam [Col. 0476A] non improbanda ratione dicitur gratia Dei, qua creati sumus, ut non nihil essemus, nec ita essemus aliquid ut cadaver, quod non vivit; [c 1Kb] et arbor, quae non sentit; aut pecus, quod non intelligit; sed ut homines, qui et essemus, et viveremus, et sentiremus, et intelligeremus, et de hoc tanto beneficio Creatori nostro gratias agere valeamus; unde merito et ista gratia dici potest, quia non praecedentium aliquorum operum meritis, sed gratuita Dei bonitate donata est alia est tamen, qua praedestinati vocamur, justificamur, glorificamur, ut dicere possimus: Si Deus pro nobis, quis contra nos? qui proprio Filio [d 1Kb] suo non pepercit, sed pro nobis omnibus tradidit illum (Rom. VIII, 31).

CAP. IV.---De hac gratia quaestio vertebatur, [Col. 0476B] quando ab his, quos Pelagius graviter offendebat atque turbabat, dicebatur ei, quod eam suis disputationibus oppugnaret; quibus assereret [e 1Kb] quod non solum ad facienda, verum etiam ad perficienda mandata divina per liberum arbitrium sibi humana sufficeret natura. Hanc apostolica doctrina gratiam isto nomine appellat, qua salvamur et justificamur ex fide Christi. De hac scriptum est: Non irritam facio gratiam Dei; nam si per legem justitia, ergo Christus gratis mortuus est (Galat. II, 21). De hac scriptum est: Evacuati estis a Christo, qui in lege justificamini, a gratia excidistis (Ibid. V, 4). De hac scriptum est: Si autem gratia, jam non ex operibus; alioquin gratia jam non [f 1Kb] gratia (Rom. XI, 6). De hac scriptum est: ei autem qui operatur, merces non imputatur secundum [Col. 0476C] gratiam, sed secundum debitum; ei autem qui non operatur, credenti autem in eum qui justificat impium, deputatur fides ejus ad justitiam (Ibid. IV, 4). Et multa alia, quae melius potes ipse meminisse, et intelligere prudentius, et illustrius praedicare. Illam vero gratiam qua creati sumus homines, etiamsi ita appellandam non immerito intelligimus, mirum est tamen si ita appellatam in ullis legitimis propheticis, evangelicis, apostolicisque litteris legimus. Cum itaque de hac gratia Christianis fidelibus catholicisque notissima [g 1Kb] illi objiceretur quaestio ut eam oppugnare desineret, quid est quod cum hoc sibi in libro suo, velut ab adversante persona, idem ipse objecisset, ut se respondendo purgaret, nihil 155 [Col. 0477A] aliud respondit, nisi naturam creati [a 1Kb] hominis referri ad gratiam Creatoris; atque ita se dicere impleri posse sine peccato justitiam per liberum arbitrium cum adjutorio divinae gratiae, quod Deus hoc dederit homini ipsa possibilitate naturae. Cui merito respondetur: Ergo evacuatum est scandalum crucis: ergo Christus gratis mortuus est (Galat. V, 11; II, 21). [b 1Kb] Nunquid enim, si non moreretur propter delicta nostra, et resurgeret propter justificationem nostram; [c 1Kb] et si non ascenderet in altum, et captivans captivitatem daret dona hominibus, ista naturae possibilitas quam defendit, in hominibus non esset?

CAP. V.---An forte Dei mandatum deerat, et ideo Christus mortuus est? immo jam et hoc erat sanctum et justum et bonum. Jam dictum fuerat: Non [Col. 0477B] concupisces (Exod. XX, 17): [d 1Kb] Jam dictum fuerat: Diliges proximum tuum tanquam te ipsum (Matth. XXII, 39): in quo sermone Apostolus omnem legem dicit impleri. Et quoniam nisi diligat Deum, nemo diligit seipsum; ideo Dominus in his duobus praeceptis totam legem dicit prophetasque pendere: quae duo praecepta jam erant hominibus [e 1Kb] divinitus data. An aeternum justitiae praemium promissum nondum erat? hoc ipse non dicit, qui in suis litteris posuit, etiam in veteri Testamento regnum coelorum esse promissum. Si ergo ad faciendam perficiendamque justitiam jam erat naturae possibilitas per liberum arbitrium, jam erat legis Dei sanctum, justum, bonumque mandatum, jam erat promissum praemium sempiternum: ergo Christus gratis mortuus est; ergo neque per legem [Col. 0477C] justitia, neque per naturae possibilitatem, sed ex fide ac dono Dei per Jesum Christum Dominum nostrum unum mediatorem Dei et hominum; qui nisi in plenitudine temporis mortuus esset propter delicta nostra, [f 1Kb] et resurrexisset propter justificationem nostram, profecto et antiquorum fides evacuaretur et nostra: fide vero evacuata, quae homini justitia remaneat, cum justus ex fide vivat? Ex quo enim per unum hominem peccatum intravit in mundum, et per peccatum mors; et ita in omnes homines pertransiit, in quo omnes peccaverunt (Rom. V, 12); procul dubio a corpore mortis hujus, ubi alia lex repugnat legi mentis, neminem 156 liberavit aut liberat [g 1Kb] sua possibilitas, quae perdita redemptore indiget, saucia salvatore; sed gratia Dei per fidem unius mediatoris Dei [Col. 0477D] et hominum hominis Jesu Christi, qui et Deus cum [Col. 0478A] esset, hominem fecit, et manens Deus, homo factus, refecit ipse quod fecit.

CAP. VI.---Puto autem quod [h 1Kb] eum lateat fidem Christi, quae postea in revelationem venit, in occulto fuisse temporibus patrum nostrorum, per quam tamen etiam ipsi Dei gratia liberati sunt quicunque omnibus humani generis temporibus liberari potuerunt occulto Dei judicio, non tamen vituperabili. Unde dicit Apostolus: Habentes autem eumdem spiritum fidei (utique eumdem [i 1Kb] quem et illi) secundum quod scriptum est: Credidi, propter quod locutus sum; et nos credimus, propter quod et loquimur (II Cor. IV, 13). Inde est quod ait ipse Mediator: Abraham concupivit videre meum diem; et vidit, et gavisus est (Joan. VIII, 56). Inde Melchisedech (Gen. XIV, 18), [Col. 0478B] prolato sacramento mensae Dominicae, novit aeternum ejus [j 1Kb] sacerdotium figurare. Jam vero data in litteris lege, quam dicit Apostolus subintrasse, ut abundaret delictum (Rom. IX, 20): et de qua dicit. Si ergo ex lege haereditas, jam non ex promissione: Abrahae autem per repromissionem donavit Deus. Quid ergo lex? transgressionis gratia [k 1Kb] proposita est, donec veniret semen, cui promissum est, disposita per angelos in manu mediatoris: mediator autem unius non est; Deus autem unus est. Lex ergo adversus promissa Dei? absit. Si enim data esset lex, quae posset vivificare, omnino ex lege esset justitia. Sed conclusit Scriptura omnia sub peccato, ut promissio ex fide Jesu Christi daretur credentibus (Galat. III, 18-22). Nonne satis ostenditur hoc actum esse per legem, ut peccatum [Col. 0478C] agnosceretur, et praevaricatione augeretur: ubi enim lex non est, nec praevaricatio (Rom. IV, 15); et sic adversus victoriam peccati ad divinam gratiam, quae in promissionibus est, confugeretur; atque ita lex non esset adversus promissa Dei. Quia ideo per illam fit cognitio peccati, et ex praevaricatione legis abundantia peccati, ut ad liberationem quaerantur promissiones Dei, quod est gratia Dei; et incipiat in homine esse justitia, non sua, sed Dei, hoc est data dono 157 Dei. Quam etiam nunc quidam, sicut et tunc de Judaeis dictum est, ignorantes Dei justitiam, et suam volentes constituere, justitiae Dei non sunt subjecti (Rom. X, 3). Per legem quippe et illi se justificari arbitrantur, sufficiente sibi ad eam custodiendam libero arbitrio, hoc est, justitia sua prolata ex [Col. 0478D] natura humana, non donata ex gratia divina, propter [Col. 0479A] quod justitia Dei dicitur: unde item scriptum est: Per legem enim cognitio peccati; nunc autem sine lege justitia Dei manifestata est, testificata per legem et prophetas (Rom. V, 21). Cum dicit, manifestata est, ostendit quia et tunc erat; sed tanquam illa pluvia quam Gedeon impetravit, tunc velut in vellere occulta, nunc autem velut in area manifesta. Cum ergo lex sine gratia, non mors peccati potuisset esse, sed virtus: sic enim dictum est: Aculeus mortis peccatum, virtus autem peccati lex (I Cor. XV, 56): sicut confugiunt multi a facie regnantis peccati ad gratiam velut in aream nunc patentem; ita pauci ad eam confugiebant velut in vellere tunc latentem. Haec vero temporum distributio refertur ad altitudinem divitarum sapientiae et scientiae Dei, de qua dictum est: [Col. 0479B] Quam inscrutabilia sunt [a 1Kb] judicia Dei, et investigabiles viae ejus (Rom. XI, 13)! Quapropter [b 1Kb] et ante tempus legis, et tempore ipso legis justos patres ex fide viventes non possibilitas naturae infirmae, et [c 1Kb] indignae, ac vitiatae, et sub peccato venundatae; sed Dei gratia per fidem justificabat, et nunc eadem in apertum jam veniens revelata justificat.

CAP. VII.---Anathematizet ergo Pelagius scripta sua, ubi contra eam, etsi non per contumaciam, tamen per ignorantiam disputat, possibilitatem defendendo naturae ad vincenda peccata et implenda mandata; aut si ea esse sua negat, [d 1Kb] aut scriptis suis ab inimicis suis dicit immissa, quae sua esse negat, anathematizet ea tamen et damnet 158 paterna exhortatione, et auctoritate sanctimoniae tuae [e 1Kb] . Si vult, [Col. 0479C] onerosum sibi et perniciosum discat Ecclesiae scandalum auferre, quod scandalum auditores, et in perversum dilectores ejus usquequaque spargere non quiescunt. Si enim cognoverint eumdem librum, quem illius vel putant esse, vel norunt, episcoporum catholicorum auctoritate, et maxime sanctitatis tuae, quam apud eum esse majoris ponderis minime dubitamus, ab eodem ipso esse anathematizatum atque damnatum; non eos ulterius aestimamus ausuros, loquendo contra gratiam Dei, quae revelata est per passionem et resurrectionem [Col. 0480A] Christi, pectora fidelia et simpliciter Christiana turbare; sed potius adjuvante misericordia Dei, concertantibus nobiscum charitate ac pietate flagrantibus orationibus tuis, non solum ut in aeternum beati, verum etiam justi et sancti sint [f 1Kb] , non in sua virtute, sed in eadem gratia confisuros. Unde et ad ipsum scriptam [g 1Kb] ab uno nostrum epistolam (ad quem per quemdam diaconum Orientalem, civem autem Hipponensem, tanquam purgationis suae [h 1Kb] quaedam scripta transmisit) tuae beatitudini potius credidimus dirigendam, melius judicantes et petentes ut eam [i 1Kb] emittere ipse digneris; sic enim eam legere potius non dedignabitur, magis in illa eum qui misit quam qui scripsit attendens.

CAP. VIII.---Illud vero quod dicunt, posse esse hominem [Col. 0480B] sine peccato, et mandata Dei custodire facile si velit; quamvis cum hoc per adjutorium gratiae, quae tamen per incarnationem unigeniti ejus revelata atque donata est, dicitur, tolerabilius dici videatur; tamen [j 1Kb] quoniam non immerito quaeri potest, ubi et quando per eamdem gratiam id efficiatur in nobis, ut sine ullo prorsus peccato simus: utrum in hac vita quando caro concupiscit adversus spiritum; an vero in illa cum fiet sermo qui scriptus est: 159 ubi est mors, victoria tua, ubi est mors [k 1Kb] aculeus tuus? aculeus enim mortis peccatum est (I Cor. XV, 55); diligentius pertractandum est propter alios quosdam qui senserunt atque in suis litteris memoriae mandaverunt, etiam in hac vita posse esse hominem sine peccato, non ab initio nativitatis suae, sed conversione a [Col. 0480C] peccatis ad justitiam, et [l 1Kb] a via reproba ad bonam vitam (S. Ambros. in I Luc., 6). Sic enim intellexerunt quod de Zacharia et Elizabeth scriptum est, ambulasse eos in omnibus justificationibus Domini sine querela (Luc. I, 6). Hoc quod dictum est, sine querela, sine peccato [m 1Kb] , dictum acceperunt, non quidem negantes, immo etiam, quod aliis locis in litteris eorum invenitur, pie confitentes adjutorium gratiae Domini nostri, non per naturalem spiritum hominis, sed per principalem spiritum Dei. Qui parum considerasse [Col. 0481A] videntur ipsum Zachariam fuisse utique sacerdotem: omnes autem [a 1Kb] Sacerdotes necesse habebant ex lege Dei primitus pro peccatis suis offerre sacrificium; deinde pro populi. Sicut ergo nunc per orationis sacrificium convincimur non esse sine peccato, quoniam jussi sumus dicere: Dimitte nobis debita nostra (Matth. VI, 12); ita et tunc per sacrificia victimarum animalium convincebantur sacerdotes sine peccato non esse, qui pro suis peccatis jubebantur offerre. Quod si res ita se habet, ut per gratiam Salvatoris proficiamus quidem in hac vita, deficiente cupiditate, charitate crescente: perficiamur autem in illa vita, cupiditate exstincta, charitate completa; profecto illud quod scriptum est: Qui [b 1Kb] natus est ex Deo, non peccat (I Joan. V, 18): secundum ipsam charitatem [Col. 0481B] dictum est, quae sola non peccat. Ad nativitatem quippe, quae ex Deo est, augenda et perficienda charitas pertinet; non ea, quae minuenda et consumenda est, cupiditas; quae tamen, quandiu est in membris nostris, lege quadam sua repugnat legi mentis. Sed natus ex Deo, non obediens desideriis carnis, nec exhibens membra sua arma iniquitatis peccato, potest dicere: Jam non ego operor illud; sed [c 1Kb] id quod habitat in me peccatum (Rom. VII, 20). Sed quoquo modo se habeat ista quaestio, quia etsi non invenitur in hac vita homo sine peccato, id tamen posse fieri dicitur per adjutorium spiritus Dei et gratiae: quod ut fiat conandum atque poscendum est; tolerabiliter in eo quisque 160 fallitur, nec diabolica impietas, sed error humanus est elaboranda et optanda affirmare, [Col. 0481C] etiamsi quod affirmat non possit ostendere. Id enim credit fieri posse, quod certe laudabile est velle. Nobis autem sufficit quod nullus in Ecclesia Dei fidelium reperitur in quolibet provectu excellentiaque justitiae, qui sibi audeat dicere non necessariam [d 1Kb] precationem Orationis Dominicae: Dimitte nobis debita nostra (Matth. VI, 12): et dicat se non habere peccatum, ne seipsum decipiat, et veritas in eo non sit, quamvis jam sine querela vivat. Non enim [e 1Kb] qualescunque etiam tentationes humanae, sed grave peccatum est, quod in querelam venit. Caetera quae illi objecta sunt, sicut gestis defensa perviderit, ita de his procul dubio tua beatitudo judicabit. Dabit sane nobis veniam mitissima [Col. 0482A] suavitas cordis tui, quod prolixiorem epistolam fortasse quam velles, misimus sanctitati tuae. Non enim rivulum nostrum tuo largo fonti augendo refundimus, sed in hac non parva tentatione temporis, unde nos liberet, cui dicimus: Ne nos inferas in tentationem (Matth. VI, 13): utrum etiam noster [f 1Kb] , licet exiguus ex eodem, quo etiam tuus abundans, emanet capite fluentorum, hoc a te probari volumus, [g 1Kb] , tuisque rescriptis de communi participatione unius gratiae consolari.



CAPITULUM XI. [h 1Kb] Rescriptum ejusdem papae ad quinque episcopos.

INNOCENTIUS AURELIO, ALYPIO, AUGUSTINO, EVODIO, POSSIDIO episcopis salutem.

[Col. 0482B] CAP. I.---Fraternitatis vestrae litteras plenas fidei, totoque religionis catholicae vigore firmatas [i 1Kb] a duobus missas conciliis, per fratrem et coepiscopum nostrum Julium pergrato suscepimus animo, quod earum tenor omnisque contextio in consideratione quotidianae gratiae Dei, et in eorum correctione qui contra sentiunt [j 1Kb] , integra ratione consistit: ut et illis omnem tollere 161 [k 1Kb] possit errorem, et idoneum, dato quovis nostrae legis exemplo, quem sequi debeant, dignum [l 1Kb] possint praebere doctorem. Sed de his jam satis, ut opinor, supra diximus, cum vestris relationibus respondentes rescripsimus, quid vel de eorum perfidia, vel de vestra sententia sentiremus. Sed subinde contra eos subvenit et suppeditat quod dicatur; nec potest aliquando [m 1Kb] esse quod vincat, [Col. 0482C] cum tam miserum impiumque sit quod nostrae fidei virtute et ipsa plenius veritate vincatur. Qui enim omnem vitae spem respuit atque contempsit, inimica damnabilique cor suum disputatione confundens, cum credit nihil esse quod a Deo accipiat, nec aliquid superesse, quod petat ad sanandum [n 1Kb] se; qui sibi hoc abstulit, ulterius quid reliquit? Si ergo sunt aliqui quos in sui defensionem perversitas tanta [o 1Kb] devinxit, qui huic se dogmati dedant atque conjungant, sperantes hoc ad catholicam pertinere doctrinam, quod abhorrens longius, et penitus approbatur adversum [p 1Kb] , infecti illorum et monitis, et verbis, ut laberentur, inducti; quatenus ad rectum viae tramitem redeant, [Col. 0483A] festinabunt: [a 1Kb] ne diutius mentem obsidens velut eorum sensibus pastus error invadat.

CAP. II.---Nam si Pelagius quocunque loco restitit, eorum animos, qui facile vel simpliciter crederent disputanti, hac affirmatione decepit, [b 1Kb] seu hic illi in Urbe sint (quod nescientes nec manifestare, nec negare possumus; cum, et si sunt, lateant; nec aliquando audeant vel illum praedicantem ista defendere, vel talia aliquo nostrorum praesente jactare, et in tanta [c 1Kb] populorum 162 multitudine non deprehendi aliquis facile, vel alicubi possit agnosci), sive in quovis terrarum loco degant: [d 1Kb] Domini nostri misericordia gratiaque credimus, quod facile corrigantur, audita ejus damnatione [e 1Kb] qui fuerit pertinax et resistens hujus dogmatis auctor inventus. Nec interest [Col. 0483B] ubi isti fuerint, cum ubicunque inveniri potuerint sint sanandi. Nobis tamen [f 1Kb] nec persuaderi potest eum esse purgatum, quamvis ad nos a nescio quibus laicis sint gesta perlata, quibus ille et auditum se crederet et absolutum: quae utrum vera sint dubitamus, quod sub nulla illius concilii prosecutione [g 1Kb] venerint, nec eorum aliquas accepimus de hac re litteras, apud quos istius rei iste praestitit causas. Quod si de sua ille potuisset purgatione confidere, hoc magis credimus quod egisset, quod multo [h 1Kb] verius esse potuerat, ut illos cogeret epistolis suis, quid judicaverant indicare. Verum cum sint aliqua in ipsis posita gestis, quae objecta partim ille vitando suppressit, partim multa in se verba retorquendo tota obscuritate confudit, aliqua magis falsis [i 1Kb] argumentatis, [Col. 0483C] quam vera ratione, ut ad tempus poterat videri, purgavit, negando alia, alia falsa interpretatione vertendo.

[Col. 0484A] CAP. III.--- [j 1Kb] Sed utinam, quod optandum magis est, etiam se ille ad veram catholicae fidei viam ab illo sui tramitis errore convertat, ut cupiat velitque purgari, considerans quotidianam Dei gratiam, adjutoriumque cognoscens: ut videatur [k 1Kb] vere et approbetur ab omnibus manifesta ratione correctus, non gestorum indicio, sed ad catholicam 163 fidem corde universo. Unde non possumus illorum nec approbare, nec culpare judicium, cum nesciamus utrum vera sint gesta; aut si vera sunt, illum constet magis subterfugisse, quam se tota veritate purgasse. [l 1Kb] Qui si confidit novitque non nostra dignum esse damnatione, quod dicat, aut jam hoc totum se refutasse quod dixerat, non a nobis accersiri, sed ipse debet potius festinare, ut possit absolvi; nam si adhuc taliter [Col. 0484B] sentit, [m 1Kb] quando se nostro judicio, quibusvis acceptis litteris, cum se sciat damnandum esse, committet? Quod si [n 1Kb] accersiendus esset, ab his melius fieret, qui magis proximi, et non longo terrarum spatio videntur esse disjuncti. Sed non deerit cura, si medicinae praebuerit ille materiam; potest enim damnare quae senserat, ac datis litteris erroris sui, ut regressum ad nos decet, veniam postulare, fratres charissimi.

CAP. IV.---Librum sane qui ejus esse diceretur, nobis a vestra charitate transmissum evolvimus, in quo [o 1Kb] (multa contra Dei gratiam legimus esse conscripta) multa blasphema, nihil quod placeret, nihil [p 1Kb] quod non penitus displiceret, a quovis damnandum atque calcandum: cujus similia, nisi qui ista scripserat, [Col. 0484C] nemo alter in mentem reciperet atque sentiret. Nam hoc loco latius de lege disputare, velut coram posito repugnanteque Pelagio, necessarium [Col. 0485A] esse non duximus; cum vobiscum [a 1Kb] totam scientibus, parique nobiscum assensione gaudentibus colloquamur: tunc enim melius haec exempla ponuntur, quando cum his quos harum constat rerum [b 1Kb] imprudentes esse tractamus. Nam de naturae possibilitate, de libero arbitrio, et de omni Dei gratia, 164 et quotidiana gratia, cui non sit recte sentienti uberrimum disputare? Anathematizet ergo [c 1Kb] ista quae sensit; ut illi qui fuerant ejus sermonibus praeceptisque collapsi, quid tandem habeat fides vera cognoscant. Facilius enim revocari poterunt, cum ista a suo senserint auctore damnari. Quod si ille pertinaciter in hac voluerit impietate persistere, agendum est [d 1Kb] quatenus vel his possit subveniri quos non suus, sed hujus magis error induxit; ne et illis haec medicina [Col. 0485B] pereat, cujus iste talem non admittit, nec postulat curam. [e 1Kb] Deus vos incolumes custodiat, fratres charissimi. Data VI kalendas Februarii [f 1Kb] .



CAPITULUM XII. [g 1Kb] Epistola familiaris Innocentii papae ad Aurelium Carthaginensem episcopum.

INNOCENTIUS AURELIO Carthaginensi episcopo.

In familiaribus scriptis dilectio vera [h 1Kb] consistit. Etenim jus firmius charitatis officia melius [i 1Kb] seorsum mercantur. Quamobrem per fratrem nostrum Julium [Col. 0486A] epistolae extrinsecus missae respondere [j 1Kb] gestivi, ne apud me forsitan remaneret peculiaris negatae salutationis offensa, frater charissime. Supradictum igitur fratrem nostrum tuae dilectioni restituo cum apostolicae sedis ad relationem duplicis synodi judicatis. Superest, 165 ut oratus a nobis Dominus praestare dignetur, quatenus omnis Ecclesiae [k 1Kb] suae macula continuis laboribus nostris possit abstergi. Dominus te incolumem custodiat, frater charissime. Data VI kalendas Februarii.



CAPITULUM XIII. [l 1Kb] Concilium plenarium apud Carthaginem habitum contra Pelagium et Coelestium.

Honorio Augusto duodecies consule, kalendis [Col. 0486B] Maiis, [m 1Kb] Carthagine in basilica Fausti, cum Aurelius episcopus simul cum Donatiano Teleptensi primae sedis episcopo provinciae Byzacenae, et aliis [n 2Kb] ducentis tribus coepiscopis suis tam ex provincia Byzacena, quam Mauritania Sitifensi, Tripolitana, Numidia, Mauritania Caesariensi, et [o 1Kb] Hispania, in concilio consedisset, astantibus diaconibus:

I. [p 1Kb] Placuit omnibus in sancta synodo Carthaginensis Ecclesiae constitutis, ut quicunque dixerit [q 1Kb] de Adam hominem mortalem factum: ita ut, sive peccaret, [r 1Kb] sive 166 non peccaret, moreretur in corpore, [Col. 0487A] hoc est, de corpore exiret, non peccati merito, sed necessitate naturae; anathema sit.

II. Item placuit, ut quicunque parvulos recentes ab uteris matrum baptizandos negat, aut dicit in remissionem quidem peccatorum eos baptizari, sed nihil [a 1Kb] ex Adam trahere originalis peccati, quod lavacro regenerationis expietur: unde fit consequens, ut in eis forma baptismatis, In remissionem peccatorum, [b 1Kb] non vere, sed false intelligatur; anathema sit. Quoniam non aliter intelligendum est quod ait Apostolus: Per unum hominem peccatum intravit in mundum, et per peccatum mors; et ita in omnes homines pertransiit, in quo omnes peccaverunt (Rom. V, 12): nisi quemadmodum Ecclesia catholica ubique diffusa semper intellexit. Propter hanc enim regulam fidei etiam [Col. 0487B] parvuli, qui nihil peccatorum in seipsis adhuc committere potuerunt, ideo in remissionem peccatorum veraciter baptizantur, ut in eis regeneratione mundetur quod generatione traxerunt.

III. [c 1Kb] Item placuit, ut si quis dicit ideo dixisse Dominum: In domo Patris mei mansiones multa sunt, etc. (Joan. XIV, 2), ut intelligatur quia in regno coelorum erit aliquis medius, aut ullus alicubi locus, ubi beate vivant 167 parvuli qui sine baptismo ex hac vita migrarunt, sine quo in regnum coelorum, quod est vita aeterna, intrare non possunt; anathema sit. Nam cum Dominus dicat: Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5): quis catholicus dubitet participem diaboli fore eum qui cohaeres non meruerit [Col. 0487C] esse Christi? Qui enim dextera caret, sinistram procul dubio [d 1Kb] partem incurret.

IV. Item placuit, ut quicunque dixerit gratiam Dei, qua [e 1Kb] justificamur per Jesum Christum Dominum nostrum, ad solam remissionem peccatorum valere quae jam commissa sunt, non etiam ad adjutorium, ut non committantur; anathema sit.

V. [f 1Kb] Item placuit, ut si quis dixerit eamdem gratiam [Col. 0488A] Dei per Jesum Christum Dominum nostrum propter hoc tantum [g 1Kb] adjuvare ad non peccandum, quia per ipsam nobis aperitur et revelatur intelligentia mandatorum, ut sciamus quid appetere, quid vitare debeamus; non autem per illam nobis praestari ut quod faciendum cognoverimus, etiam facere diligamus atque valeamus; anathema sit. Cum enim dicat Apostolus: Scientia inflat, charitas vero aedificat (I Cor. VIII, 1), valde impium est ut credamus ad eam quae inflat nos habere gratiam Christi, et ad eam quae aedificat non habere; cum sit [h 1Kb] utrumque donum Dei, et scire quid facere debeamus, et diligere ut faciamus; ut aedificante charitate, scientia nos non possit inflare. Sicut autem de Deo scriptum est: Qui docet hominem scientiam (Psal. XCIII, 10): sic [Col. 0488B] etiam scriptum est: Charitas ex Deo est (I Joan. IV, 7).

VI. Item placuit, ut quicunque dixerit ideo [i 1Kb] nobis gratiam justificationis dari, ut quod facere per liberum arbitrium [j 1Kb] possumus, facilius possimus implere per gratiam; tanquam etiamsi gratia non duretur, non quidem facile, sed tamen possemus 168 sine illa implere divina mandata; anathema sit. De fructibus enim mandatorum Dominus loquebatur, ubi non ait: Sine me difficilius potestis facere; sed ait: Sine me nihil potestis facere (Joan. XV, 5).

VII. Item placuit, quod ait sanctus Joannes apostolus: Si dixerimus quia peccatum non habemus, [k 1Kb] nos ipsos seducimus, et veritas in nobis non est (I Joan. I, 8): quisquis sic accipiendum putaverit; ut dicat propter humilitatem [l 1Kb] non oportere dici nos non habere [Col. 0488C] peccatum, non quia ita vere est; anathema sit. Sequitur autem apostolus, et adjungit: Si autem confessi fuerimus peccata nostra, fidelis et justus est qui dimittat nobis peccata, et mundet nos ab omni iniquitate (Ibid.): ubi satis apparet hoc non tantum humiliter, sed etiam veraciter dici. Poterat enim apostolus dicere: Si dixerimus quia non habemus peccatum, nos ipsos extollimus, et humilitas in nobis non est; [Col. 0489A] sed cum ait: Nos ipsos decipimus, et veritas in nobis non est, satis ostendit eum qui dixerit se non habere peccatum, [a 1Kb] non verum loqui, sed falsum.

VIII. Item placuit, ut quicunque dixerit in Oratione Dominica ideo dicere sanctos: Dimitte nobis debita nostra (Matth. VI, 12), ut non pro seipsis hoc dicant, quia non est eis jam necessaria ista petitio, sed pro aliis qui sunt in suo populo peccatores; et ideo non dicere unumquemque sanctorum: Dimitte mihi debita mea; sed, dimitte nobis debita nostra, ut hoc pro aliis [b 1Kb] magis quam pro se justus petere intelligatur; anathema sit. Sanctus enim et justus erat apostolus Jacobus cum dicebat: [c 1Kb] In multis offendimus omnes (Jacob, III, 2). Nam quare additum est, omnes, nisi et ista sententia conveniret psalmo ubi [Col. 0489B] legitur: Ne intres in judicium cum servo tuo, quoniam non justificabitur in conspectu tuo omnis vivens (Psal. CXLII, 2)? Et in oratione sapientissimi Salomonis: Non est homo qui [d 1Kb] non peccavit. Et in libro sancti Job: In manu 169 omnis hominis signat, ut sciat omnis homo infirmitatem suam (Job XXXVII, 7). Unde etiam Daniel sanctus et justus, cum in oratione pluraliter diceret: Peccavimus, iniquitatem fecimus (Dan. IX, 5), et caetera, quae ibi veraciter et humiliter confitetur: [e 1Kb] ne putaretur, quemadmodum quidam sentiunt, hoc non de suis, sed de populi sui potius dixisse peccatis, postea dixit: Cum orarem, et confiterer peccata mea et peccata populi mei Domino Deo [f 1Kb] meo (Ibid., 20): noluit dicere, peccata nostra; [Col. 0489C] sed populi sui dixit, et sua; quoniam futuros istos qui tam male intelligerent, tanquam propheta [g 1Kb] praevidit.

[Col. 0490A] IX. Item placuit, ut quicunque ipsa verba Dominicae Orationis ubi dicimus, Dimitte nobis debita nostra (Matth. VI, 12), ita volunt a sanctis dici ut humiliter hoc, non veraciter dicatur; [h 1Kb] anathema sint. Quis enim ferat orantem et non hominibus, sed ipsi Deo mentientem, qui labiis sibi dicit dimitti velle, et corde dicit, quae sibi dimittantur debita se non habere?



170 CAPITULUM XIV. Incipit sacrum Rescriptum, acceptis synodi [i 2Kb] suprascriptae gestis, datum.

Imperatores HONORIUS et THEODOSIUS Augusti PALLADIO praefecto praetorio.

[Col. 0490B] Ad conturbandam catholicae simplicitatis lucem puro semper splendore radiantem, dolosae artis ingenio novam subito [j 1Kb] emicuisse versutiam pervulgata opinione cognovimus; quae fallacis scientiae obumbrata mendaciis et furioso tantum [k 1Kb] debacchata luctamine, stabilem quietem coelestis conatur attrectare fidei, [l 1Kb] dum novi criminis commendat inventum, insignem notam plebeiae aestimans vilitatis, sentire cum cunctis, ac prudentiae singularis palmam fore, [m 1Kb] communiter approbata destruere: cujus impiae commentationis auctores Pelagium Coelestiumque percrebuit exstitisse. Hi parenti cunctarum rerum Deo, praecipuaeque semper majestati [n 1Kb] intermine omnipotenti, et ultra omne principium transeunti, tam trucem inclementiam [o 1Kb] scaevae voluntatis assignant, [Col. 0490C] ut cum formandi [p 1Kb] mundi opificem curam sumeret, qualitatemque hominis struendi profunda spiritus [Col. 0491A] conceptione libraret, 171 fundati muneris [a 1Kb] foedum anteferret exordium, et mortem promitteret nascituro: non hanc insidiis vetiti fluxisse peccati, sed [b 1Kb] egisse penitus legem immutabilis constituti; [c 1Kb] ad declinandum lethi exitialis incursum nihil prodesse abstinentiam delinquendi, cujus vis ita putaretur ascripta, ut non possit aboleri deinceps; primitivi hominis errorem, in quem captae mentis inops rationis caecitas irruisset, delapsum ad posteros non fuisse; tantumque apud eum, quem malesuadae gratiae infelix rapuisset illecebra, transgressionem interdicti exstitisse discriminis, cum evidens catholicae legis omnifaria testetur auctoritas, illum interitus omnium fuisse vestibulum, [d 1Kb] quem divinae praeceptionis sedulum liquet corrupisse mandatum; aliaque [Col. 0491B] quamplurima, quae sermo respuit, lex refutat, [e 1Kb] quae pertaesum sit recordari, etiam sub dispositione plectendi. Quae [f 1Kb] maturato remedio et celeritate festina oportet intercipi, ne corroborato usu nequitiae [g 1Kb] adolescentis vix valeant coerceri. Siqudem aures mansuetudinis nostrae recens fama [h 1Kb] perstrinxerat intra sacratissimam urbem nostram, aliaque loca, ita pestiferum virus quorumdam inolevisse pectoribus, ut interrupto directae credulitatis tramite, scissis in partes studiis asserendi, materia impacatae dissensionis inducta sit; novoque scandali fomite concitato beatissimae Ecclesiae [i 1Kb] actu nutet attentata tranquillitas: [j 1Kb] aliis aliud ancipiti interpretatione sectantibus, et cum sit absoluta sanctorum apicum claritas, ac dilucide 172 quid sequi universitas debeat explanans, [Col. 0491C] pro captu versipellis ingenii [k 1Kb] novorum ausuum profanam moventibus quaestionem, Palladi parens charissime atque amantissime.

Ob quam rem illustris auctoritas tua, victura in [Col. 0492A] omne aevum lege nos statuisse cognoscat, ut pulsis ex Urbe [l 1Kb] primitus capitibus dogmatis exsecrandi Coelestio atque Pelagio, si qui hujusce de caetero sacrilegii sectatores quibuscunque locis potuerint [m 1Kb] rursus reperiri, aut de pravitate damnata aliquem proferre sermonem, a quocunque correpti ad competentem judicem pertrahantur: [n 1Kb] quos sive clericus, sive laicus fuerit, deferendi habeat potestatem, et sine [o 1Kb] praescriptione aliqua perurgendi quos relicta communi scientiae luce novae disputationis tenebras introferre deprehenderit, contra apostolicam scilicet disciplinam, evangelicamque claram et sine errore sententiam vafra rudis sectae calliditate pugnantes, involventesque splendentem fidem veri ambagibus disserendo. Hos ergo repertos ubicunque de hoc tam infando [Col. 0492B] scelere conferentes a quibuscunque jubemus corripi, deductosque ad audientiam publicam promiscue ab omnibus accusari: ita ut probationem convicti criminis stylus publicus insequatur, ipsis inexorati exsilii deportatione damnatis. Decet enim originem vitii a conventu publico sequestrari, nec in communi eos celebritate consistere, qui non solum facto nefario detestandi, verum etiam exemplo venenati spiritus sunt cavendi. Juvat 173 autem per omne [p 1Kb] pene imperium nostrum, qua mundus extenditur, hujusmodi promulgata diffundi; ne scientiae fortasse dissimulatio pastum praestet errori; atque impune se quisquam putet audere quod condemnatum vigore publico sese finxerit ignorare. Data [q 1Kb] pridie kalendas Maias. Ravennae, dominis nostris Honorio XII et Theodosio [Col. 0492C] VIII Augg. consulibus.



CAPITULUM XV. [r 1Kb] Exemplar edicti Junii Quarti Palladii.

Junius Quartus Palladius, Monaxius, et Agricola, [Col. 0493A] iterum praetecti praetorio, [a 1Kb] edixerunt. In Pelagium atque Coelestium catholici dogmatis fidem [b 1Kb] scaevis tractatibus destruentes sententia principalis incaluit, ut venerabili Urbe submoti bonorum concilio mulctarentur. Hoc igitur omnes admoneri oportet edicto, ne quis sinistrae persuasionis erroribus credulum praestet assensum. Et si sit ille plebeius aut clericus, qui in caliginis hujus obscena reciderit, a quocunque tractus ad judicem sine accusatricis discretione personae, facultatum publicatione nudatus, irrevocabile patietur exsilium. Nam superna majestas [c 1Kb] ut colligit ex secreti ignoratione reverentiam, ita ex ineptae disputationis praesumptione injuriam.



174 CAPITULUM XVI. Incipit [d 1Kb] epistola imperialis ad AURELIUM Carthaginensem episcopum.
[Col. 0493B]

Imperatores [e 1Kb] HONORIUS et THEODOSIUS Augusti AURELIO episcopo salutem.

Dudum quidem fuerat constitutum ut Pelagius atque Coelestius infandi dogmatis repertores ab urbe Roma, velut quaedam catholicae [f 1Kb] utilitatis contagia, pellerentur, ne ignorantium mentes [g 1Kb] scaeva persuasione perverterent. In quo secuta est clementia nostra judicium sanctitatis tuae, [h 1Kb] quo constat eos ab universis justa sententiae examinatione damnatos. Sed quia [i 1Kb] obstinati criminis pertinax malum, ut constitutio geminaretur exegit, recenti quoque [j 1Kb] sanctione decrevimus ut si quis eos in quacunque provinciarum parte latitare non nesciens, aut propellere, [Col. 0494A] aut prodere distulisset, praescriptae poenae velut particeps subjaceret. Praecipue tamen ad quorumdam episcoporum pertinaciam corrigendam, qui pravas eorum disputationes vel tacito consensu astruunt, vel publica oppugnatione non destruunt, pater charissime atque amantissime, sanctitatis tuae [k 1Kb] auctoritatem cavere conveniet, quatenus in abolitionem praeposterae haeresis omnium devotio [l 1Kb] Christiana 175 consentiat. [m 1Kb] Religio itaque tua competentibus scriptis universos faciat admoneri, scituros definitione [n 1Kb] sanctimonae tuae hanc definitionem sibi esse praescriptam: ut quicunque damnationi [o 1Kb] supra memoratorum, quo pateat mens pura, subscribere impia obstinatione neglexerint, episcopatus amissione mulctati, interdicta, in perpetuum [p 1Kb] expulsi civitatibus, communione priventur. [Col. 0494B] Nam cum ipsi [q 1Kb] nos juxta synodum Nicaenam confessione sincera conditorem rerum omnium Deum, imperiique nostri veneremur auctorem, non patietur tua sanctitas sectae detestabilis homines in injuriam religionis nova et inusitata meditantes, secretis tractatibus [r 1Kb] occultare sacrilegium publica semel auctoritate damnatum. Una enim eademque culpa est eorum qui aut dissimulando conniventiam, aut non damnando, favorem noxium praestiterint. [s 1Kb] Et alia manu: Divinitas te per multos annos servet incolumem, pater charissime atque 176 amantissime. Data V idus Junias, Ravennae, [t 1Kb] Monaxio et Plinta coss.


[u 3Kb] Eodem tenore etiam ad sanctum
Augustinum episcopum data.



CAPITULUM XVII. [a 1Kb] Epistola sancti Aurelii Carthaginensis episcopi ad omnes episcopos per Byzacenam et Arzugitanam provincias constitutos.
[Col. 0495A]

De damnatione Pelagii et Coelestii.

Dilectissimis ac desiderabilibus fratribus et consacerdotibus DONATIANO primae sedis, [b 1Kb] JANUARIANO, FELICI, PALATINO, 177 PRIMIANO, [c 1Kb] GAJANO et alii GAJANO, JANUARIO, VICTORINO et caeteris per tractum provinciae Byzacenae et Arzugitanae constitutis, AURELIUS episcopus.

Super Coelestii Pelagiique damnatione eorumque dogmatibus [d 1Kb] participem se sancta dilectio vestra in plenario concilio fuisse commeminit, dilectissimi et [Col. 0495B] desiderabiles fratres. Sed quoniam pro honore Dei, in cujus manu cor regis est constitutum, gloriosissimorum principum Christianorum fidem rectam et catholicam custodientium accessit auctoritas, quam per humilitatem meam universis meis coepiscopis voluit intimari; idcirco honorabilem fraternitatem [Col. 0496A] vestram missis exemplaribus instruere festinavi, [e 1Kb] ne in aliqua parte provinciae supradictorum serpentina persuasio, ab universali Ecclesia totius orbis exclusa, fortasse subrepat. [f 1Kb] Ob hoc ergo tam necessaria constitutio Christianorum principum charitatem vestram latere non debuit, et ad me ab eis datae litterae [g 1Kb] vobis mitti debuere: quarum simul exemplaribus lectis, quemadmodum subscribere unusquisque vestrum debeat, dilectio vestra cognoscat, sive quorum in synodalibus gestis subscriptio jam tenetur, sive qui non potuistis eidem plenario totius Africae interesse concilio: [h 1Kb] quo, cum de supradictorum haereticorum damnatione omnium vestrum fuerit [i 1Kb] integrata subscriptio, nihil omnino sit unde 178 ullius dissimulationis, vel negligentiae, vel occultae forsitan pravitatis [Col. 0496B] aliqua videatur merito remansisse suspicio. Et alia manu. Opto, fratres, bene vivatis mei memores. Data [j 1Kb] kal. Augusti, Carthagine, Monaxio et Plinta consulibus.



CAPITULUM XVIII. Incipiunt [k 1Kb] capitula excerpta de gestis habitis contra Pelagium haereticum: et alia [a 1Kb] de libris ejus, quae in Palaestina synodo sibi objecta anathematizare compulsus est.
[Col. 0497A]

Quod ad Jerusalem nolentem [b 1Kb] colligi filios suos Dominus clamabat, hoc nos clamamus adversus eos qui filios [c 1Kb] Ecclesiae colligi nolunt, nec saltem post judicium quod de ipso Pelagio in Palaestina factum est [d 1Kb] corriguntur. De quo damnatus exisset, nisi objecta sibi contra gratiam Dei dicta, quae obscurare non potuit, ipse damnasset. Praeter illa enim quae [e 1Kb] quomodo potuit, ausus est qualicunque ratione defendere, objecta sunt quaedam quae nisi remota omni tergiversatione anathematizasset, ipse anathema factus esset.

I. Objectum est enim [f 1Kb] eum dicere Adam mortalem [Col. 0497B] factum, qui sive peccasset, sive non peccasset, moriturus esset.

179 II. Et quod peccatum ejus ipsum solum laeserit, [g 1Kb] non etiam genus humanum.

III. Et quod infantes nuper nati, in illo statu sint in quo Adam fuit ante praevaricationem.

IV. Et quod neque per mortem, [h 1Kb] vel per praevaricationem Adae omne genus humanum moriatur; neque per resurrectionem Christi omne genus hominum resurgat.

V. Et infantes, etiamsi non baptizentur, habere [i 1Kb] vitam aeternam.

VI. Et divites baptizatos, nisi omnibus abrenuntient, si quid boni visi fuerint facere, non reputari illis, nec eos habere posse regnum Dei.

[Col. 0497C] VII. Et gratiam Dei atque adjutorium non ad singulos actus dari, sed in libero arbitrio esse, vel in lege atque doctrina.

VIII. Et Dei gratiam secundum merita nostra dari.

IX. Et filios Dei non posse vocari, nisi [j 1Kb] omnimodo absque peccato fuerint effecti.

[Col. 0498A] X. Et non esse liberum arbitrium, [k 1Kb] si Dei indiget auxilio: quoniam in propria voluntate habet unusquisque facere aliquid, aut non facere.

XI. Et victoriam nostram non ex Dei esse adjutorio, sed ex libero arbitrio.

XII. Et quod poenitentibus venia non detur secundum gratiam et misericordiam Dei, sed secundum meritum et laborem eorum qui per poenitentiam digni fuerint misericordia.

Haec omnia Pelagius sic anathematizavit, quod satis ipsa gesta testantur, ut nihil ad ea quoquo modo defendenda disputationis attulerit. Unde fit consequens ut quisquis sequitur illius [l 1Kb] episcopalis auctoritatem judicii, et ipsius Pelagii confessionem, haec tenere debeat quae semper tenuit Ecclesia catholica.

[Col. 0498B] I. Quod Adam nisi peccasset, non fuisset moriturus.

II. Quod peccatum ejus non ipsum solum laeserit, sed et genus humanum.

180 III. Quod infantes nuper nati non sint in illo statu in quo Adam fuit ante praevaricationem.

IV. [m 1Kb] Ut ad ipsos etiam pertineat quod breviter ait Apostolus: Per unum hominem mors, et per unum hominem resurrectio mortuorum: sicut enim in Adam omnes moriuntur, ita et in Christo omnes [n 1Kb] vivificabuntur (I Cor. XV, 21).

V. Unde fit ut infantes non baptizati non solum regnum coelorum, verum etiam vitam aeternam habere non possint.

VI. Confiteatur etiam divites baptizatos, [o 1Kb] etiamsi divitiis suis non careant, et sint tales quales ad Timotheum [Col. 0498C] describit Apostolus dicens: Praecipe divitibus hujus mundi non superbe sapere, neque sperare in incerto divitiarum [p 1Kb] ; sed in Deo vivo, qui praestat omnia nobis abundanter ad fruendum; divites sint in operibus bonis, facile tribuant, communicent, thesaurizent sibi fundamentum bonum in futurum; ut apprehendant [Col. 0499A] [a 1Kb] veram vitam (I Tim., XVII): non eos regno Dei posse privari.

VII. Fateatur gratiam Dei et adjutorium etiam ad singulos actus dari, eamque non dari secundum merita nostra.

VIII. Ut vera sit gratia, id est gratis data per ejus misericordiam qui dixit: Miserebor cui misertus ero; et misericordiam praestabo cui misericors fuero.

IX. Fateatur filios Dei illos vocari posse qui quotidie dicunt: Dimitte nobis debita nostra: quod utique non veraciter dicerent, si essent omnino absque peccato.

X. Fateatur esse liberum arbitrium, etiamsi divino indiget adjutorio.

XI. Fateatur quando contra tentationes dimicamus, [Col. 0499B] et concupiscentias [b 1Kb] illicitas; quamvis illic habeamus et propriam voluntatem, non tamen ex illa, sed ex adjutorio Dei nostram provenire victoriam: non enim aliter verum erit quod Apostolus ait: Neque volentis, neque currentis, sed miserentis est Dei.

181 XII. Fateatur secundum gratiam et misericordiam Dei veniam poenitentibus dari, non [c 1Kb] secundum meritum eorum: quandoquidem etiam ipsam poenitentiam donum Dei dixit Apostolus, ubi ait de quibusdam: Ne forte det illis Deus poenitentiam. Haec omnia simpliciter sine ullis fateatur ambagibus, si quis [d 1Kb] in auctoritatem catholicam et expressa ipsius Pelagii ecclesiasticis gestis verba consentit: [e 1Kb] neque enim illa quae his sunt contraria, veraciter anathematizata esse credendum est, nisi haec quibus [Col. 0499C] sunt illa contraria, fideli corde teneantur et aperta confessione promantur.



CAPITULUM XIX. Incipit sacra [f 1Kb] epistola Constantii imperatoris, patris Valentiniani Augusti Junioris, de exsiliando Coelestio haeretico Pelagiano.

Imperator CONSTANTIUS VOLUSIANO, praefecto Urbis.

Cum praeteritae superstitionis tunc recentia plena [Col. 0500A] vanitatis jamdudum corrigi jusserimus, quotidianis insinuationibus majora fieri nuntiantur. Et quoniam discordia animos [h 1Kb] commovit populorum, ea quae jamdudum jusseramus praecipimus iterari. Unde his lectis eximietas tua omnes qui Dei invident pietati diligenter inquirat, et eos statim faciat ex muris Urbis expelli; ita tamen [i 1Kb] ne intra centesimum quidem lapidem habeant licentiam consistendi. Coelestium quoque magis ac magis ex Urbe pelli mandamus; constat enim iisdem e medio sublatis gratiam et concordiam tenere veterem firmitatem. Sane deinceps si tale quidquam fuerit nuntiatum, officium praestantiae tuae 182 capitali sententiae subdendum esse cognosce. Non enim patimur impunitum esse, praecepta nostra exsecutionis negligentia protelari. [Col. 0500B] Vale, parens charissime atque amantissime. Et adjecta subscriptio. Impleatur quod jussimus, quia hoc famae tuae expedit.
[g 1Kb]


CAPITULUM XX. Exemplar edicti propositi a Volusiano praefecto Urbis.

Volusianus praefectus edixit: Hactenus Coelestium divinae fidei et quietis publicae turbatorem judiciis amica reis secreta [j 1Kb] subduxerint. Jam leges et jam edicta persequentur absentem. Cui, quod primum est, aeternae urbis negatur habitatio: ut si vel in proximis fuerit diversatus, debitum non evadat [k 1Kb] exitium. Pro merito etiam temeritatis atque ausus sui, cunctos hujus edicti cautione praemonemus, ne quis iniquus noxio latebram putet esse praebendam: [l 1Kb] cuique [Col. 0500C] cum horridi sit posita poena supplicii, ac stylum necesse sit proscriptionis incurrere, quisquis reum divinis humanisque [m 1Kb] rebus apud se putaverit occultandum.



CAPITULUM XXI. [n 1Kb] Epistola Innocentii papae ad Exsuperium episcopum Tolosanum, sub titulis VII.

INNOCENTIUS episcopus EXSUPERIO episcopo Tolosano.

Consulenti tibi, frater charissime, quid de proposita [Col. 0501A] specie unaquaque sentirem, pro captu intelligentiae meae quae sunt 183 visa respondi, quid sequendum [a 1Kb] vel docilis ratio persuaderet, vel auctoritas lectionis ostenderet, vel custodita temporum series demonstraret. Et quidem dilectio tua institutum secuta prudentium, ad sedem apostolicam referre maluit, quid deberet de rebus dubiis custodire, potius quam usurpatione praesumpta quae sibi viderentur de singulis obtinere. Cur enim magis pudendum putemus aliquid discere, quam omnino nescire? Mihi quoque ipsi de collatione docilitas accedit, dum perscrutatis rationibus ad proposita respondere compellor; eoque fit ut aliquid semper addiscat, qui postulatur [b 1Kb] ut doceat. Proponam igitur singula, subjiciamque responsum.

CAP. I.---Proposuisti, quid de his observari debeat, quos in diaconii ministeriis, aut in officio presbyterii positos incontinentes esse aut fuisse generati filii prodiderunt. De his et divinarum legum manifesta est disciplina, et beatae recordationis viri Siricii episcopi (Epist. ad Him. cap. 7, et ad Afr. n. 3) monita evidentia commearunt: ut incontinentes in officiis talibus positi omni honore ecclesiastico [c 1Kb] privarentur, nec admitterentur accedere ad ministerium, quod sola continentia [d 1Kb] oportet impleri. Est enim vetus admodum sacrae legis auctoritas, jam inde ab initio custodita, quod in templo anno vicis suae habitare praecepti sunt sacerdotes; ut servientes sacris oblationibus, puros et ab omni labe purgatos sibi vindicent divina ministeria; neque eos ad sacrificia fas sit [Col. 0501C] admitti, qui exercent vel cum uxore carnale [e 1Kb] consortium: quia scriptum est: Sancti estote, quoniam et ego sanctus sum, Dominus Deus vester (Levit. XI, 44; XX, 7). Quibus utique propter sobolis successionem propterea uxorius usus fuerat relaxatus, quia ex alia tribu [f 1Kb] ad sacerdotium 184 nullus fuerat praeceptus accedere. Quanto magis hi sacerdotes vel levitae pudicitiam ex die ordinationis suae servare debent, quibus vel sacerdotium vel ministerium sine successione est, nec praeterit dies qua vel a sacrificiis divinis, aut a baptismatis [Col. 0502A] officio vacent? Nam si Paulus ad Corinthios scribit, dicens: Abstinete vos ad tempus, ut vacetis orationi (I Cor. VII, 5), et hoc utique laicis praecipit: [g 1Kb] multo magis sacerdotes, quibus orandi et sacrificandi juge officium est, semper debebunt ab hujusmodi consortio abstinere? Qui si contaminatus fuerit carnali concupiscentia, quo pudore vel sacrificare usurpabit? aut qua conscientia, quove merito exaudiri se credit, cum dictum sit: Omnia munda mundis; coinquinatis autem et infidelibus nihil [h 1Kb] mundum (Tit. I, 15). Sed fortasse hoc licere credit, quia scriptum est: Unius uxoris virum. [i 1Kb] Non permanentem in concupiscentia generandi hoc dixit, sed propter continentiam futuram. Neque enim integros corpore non admisit, qui ait: Vellem autem omnes esse [j 1Kb] sicut et [Col. 0502B] ego (I Cor. VII, 7); et apertius declarat dicens: Qui autem in carne sunt, Deo placere non possunt: vos autem jam non estis in carne, sed in spiritu (Rom. VIII, 9), Et habentem filios (I Tim. III, 4) non generantem, dixit; sed ea plane dispar et [k 1Kb] divisa sententia est. Nam si ad aliquos forma illa ecclesiasticae vitae pariter et disciplinae quae ab episcopo Siricio ad provincias commeavit, non pervenisse probabitur, his ignorationis venia [l 1Kb] remittitur, ita ut de caetero incipiant penitus abstinere; et ita gradus suos in quibus inventi fuerint, sic retentent, ut eis non liceat ad potiora conscendere: quibus in beneficio esse debet, quod hunc ipsum locum, quem retinent, 185 non amittant. [m 1Kb] Si qui autem scisse formam vivendi missam a Siricio deteguntur, neque statim cupiditates [Col. 0502C] libidinis abjecisse; illi sunt modis omnibus summovendi: qui post ammonitionem cognitam, praeponendam arbitrati sunt voluptatem.

CAP. II.---Et hoc quaesitum est: quid de his observari oporteat, qui post baptismum, omni tempore incontinentiae [n 1Kb] voluptatibus dediti, in extremo fine vitae suae poenitentiam simul et reconciliationem communionis exposcunt. De his observatio prior, durior; posterior, interveniente misericordia, inclinatior. Nam consuetudo prior tenuit ut concederetur [o 1Kb] eis [Col. 0503A] poenitentia, sed communio negaretur. Nam cum illis temporibus crebrae persecutiones essent, ne communionis concessa facilitas homines de reconciliatione securos non revocaret a lapsu, merito. [a 1Kb] negata communione, est concessa poenitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis suis reddidit, jam depulso terrore communionem dari [b 1Kb] obeuntibus placuit, et propter Domini misericordiam quasi viaticum profecturis, [c 1Kb] ne Novatiani haeretici negantis veniam, asperitatem et duritiam sequi videamur. [d 1Kb] Tribuitur ergo cum poenitentia extrema communio, ut homines hujusmodi [e 1Kb] vel in supremis suis, permittente Salvatore nostro, a perpetuo exitio vindicentur.

[Col. 0503B] CAP. III.---Quaesitum est etiam super his qui post baptismum administraverunt, et aut tormenta sola exercuerunt, aut etiam capitalem [f 1Kb] protulere sententiam. Nihil de iis legimus a majoribus diffinitum. Meminerant enim a Deo potestatis has fuisse concessas, et propter vindictam noxiorum gladium fuisse permissum, et Dei ministrum esse datum vindicem in hujusmodi. Quemadmodum 186 igitur reprehenderent factum, quod auctore Domino viderent esse concessum? De his ergo [g 1Kb] ita ut hactenus servatum est, sic habemus: ne aut disciplinam evertere, aut contra auctoritatem Domini venire videamur. Ipsis autem in ratione reddenda gesta sua omnia servabuntur.

CAP. IV.---Et illud desideratum est sciri, cur communicantes viri cum adulteris uxoribus non conveniant, [Col. 0503C] cum econtra uxores in consortio adulterorum virorum manere videantur. Super hoc Christiana religio adulterium in utroque sexu pari ratione condemnat; sed viros suos mulieres de adulterio non facile accusant, et non habent latentia peccata vindictam. Viri autem uxores [h 1Kb] suas liberius adulteras apud sacerdotes deferre consueverunt; et ideo mulieribus, [Col. 0504A] prodito earum crimine, communio denegatur; virorum autem, latente commisso, non facile [i 1Kb] aliquis ex suspicionibus abstinetur; qui utique summovebitur, si ejus flagirium detegatur. Cum ergo par causa sit, interdum probatione cessante, vindictae ratio conquiescit.

CAP. V.---Illud etiam sciscitari voluisti: an preces dictantibus liberum concedatur, utique post baptismi regenerationem, a principibus poscere mortem alicujus, vel sanguinem de reatu. Quam rem principes nunquam sine cognitione concedunt; sed ad judices commissa [j 1Kb] ipsa, vel crimina semper remittunt, ut causa cognita vindicentur. Quae cum quaesitori fuerint delegata, aut absolutio, aut damnatio, pro negotii qualitate profertur; et dum legum auctoritas in [Col. 0504B] improbos exercetur, erit dictator immunis.

CAP. VI.---De iis etiam requisivit dilectio tua, qui interveniente repudio, alii se matrimonio copularunt, quos in utraque parte adulteros esse manifestum est. [k 1Kb] Qui vero vel uxore vivente, quamvis dissociatum videatur esse 187 conjugium, ad aliam copulam festinarunt, non possunt adulteri non videri: in tantum ut [l 1Kb] etiam hae personae quibus tales conjuncti sunt, etiam ipsae adulterium commisisse videantur, secundum illud quod legimus in Evangelio: Qui dimiserit uxorem suam, et duxerit aliam, maechatur. Similiter et qui dimissam duxerit, maechatur (Matth. XIX, 9). Et ideo omnes a communione [m 1Kb] abstinendos. De parentibus autem, aut propinquis eorum, nihil tale statui potest, nisi incentores illiciti consortii fuisse [Col. 0504C] detegantur.

CAP. VII.---Qui vero libri recipiantur in canone [n 1Kb] , brevis annexus ostendit. Haec sunt quae desiderata voce moneri voluisti. Mosi libri quinque, id est Genesis, Exodi, Levitici, Numeri, Deuteronomii; et [o 1Kb] Jesu Nave I, Judicum I, Regnorum libri quatuor, simul et Ruth, Prophetarum libri XVI, Salomonis libri [Col. 0505A] quinque, Psalterium. Item Historiarum, Job liber unus, Tobiae unus, Esther unus, Judith unus, Machabaeorum duo, Esdrae duo, Paralipomenon libri duo. Item novi Testamenti: Evangeliorum libri quatuor, apostoli Pauli epistolae XIV, epistolae Joannis III, epistolae Petri II, epistola Judae, epistola Jacobi, Actus apostolorum, 188 Apocalypsis Joannis. Caetera autem, quae vel sub nomine Matthiae, sive Jacobi minoris, vel sub nomine Petri et Joannis, quae a quodam Leucio scripta sunt [a 1Kb] , vel sub nomine Thomae, et si qua sunt talia, non solum repudianda, verum etiam noveris esse damnanda. Data X kalendas Martii, [b 1Kb] Stilicone et Anthemio, viris clarissimis consulibus.



CAPITULUM XXII. Incipit [c 1Kb] epistola Innocentii papae ad Macedones episcopos, sub titulis IV.
[Col. 0505B]

INNOCENTIUS [d 2Kb] RUFO, EUSEBIO, EUSTATHIO, CLAUDIO, MAXIMIANO, EUGENIO, GERONTIO, JOANNI, POLYCHRONIO, SOPHRONIO, FLAVIANO, HILARIO, MACEDONIO, CALICRATI, ZOSIMO, PROFUTURO. NICETAE, HERMOGENI, VINCENTIO, ASIOLOGO, TERENTIANO, HERODIANO 189 ET MARTIANO [e 1Kb] , episcopis Macedonibus, et diaconibus, in Domino salutem.

Magna me gratulatio habuit, cum post tot discrimina totius, ut ita dixerim, mundi, Vitalis archidiaconus vestrarum portitor litterarum ex illis partibus ad nos usque directus advenit. Quem cum vidissemus, [Col. 0506A] illico, ut oportebat, percunctati de vestro statu sumus. Verum ubi reperimus vos ex sententia degere, Domino Deo nostro uberes gratias retulimus, quod suos famulos, suisque altaribus servientes et in adversis tuetur, et in prosperis gubernare dignatur. Qui cum tradidisset epistolas, [f 1Kb] eas praecepi illico recenseri, in quibus multa posita pervidi, quae stuporem mentibus nostris indicerent, facerentque nos non modicum dubitare, utrum aliter putaremus, an illa ita essent posita quemadmodum personabant. Quae cum saepius repeti fecissem, adverti sedi apostolicae, ad quam relatio missa quasi ad caput currebat Ecclesiarum, aliquam fieri injuriam, cujus in ambiguum adhuc sententia duceretur. Unde de quibus jamdudum scripsisse me memini, nunc iterare formam [Col. 0506B] argumentis evidentioribus [g 1Kb] relationis vestrae geminata percunctatio compellit.

CAP. I.---Eos qui viduas accepisse suggeruntur uxores, non solum clericos effectos agnovi, verum etiam usque ad infulas summi sacerdotii pervenisse: quod contra legis esse praecepta nullus ignorat. Nam cum Moyses legislator clamitet: [h 1Kb] Sacerdotes uxorem virginem accipiant (Lev. XXI, 13); ac ne [i 1Kb] in hoc praecepto aliquid putaretur ambiguum, addidit: non viduam, neque ejectam: contra quod 190 praeceptum divina auctoritate subnixum, nulla [j 1Kb] definitio mandati alterius opponitur, nisi consuetudo vestra, quae, ut ipsi fatemini, ex ignorantia [k 1Kb] et, ut verecundius dicam, [Col. 0507A] non ex apostolica traditione et integra ratione constituta est. Nos autem omnesque per Orientem Occidentemque Ecclesias noverit vestra dilectio haec penitus non admittere, nec ad ultimum ecclesiastici ordinis locum tales assumere; et si reperti fuerint, removere.

CAP. II.---Deinde ponitur [a 1Kb] non dici oportere digamum eum qui catechumenus habuerit atque amiserit uxorem, si post baptismum fuerit aliam sortitus, eamque primam videri, quae novo homini copulata sit: quia illud conjugium [b 1Kb] post baptismi sacramentum cum caeteris criminibus sit ablutum. Quod cum de una utique dicitur, certe si tres habuerit in vetere positus [c 1Kb] homine uxores, erit ei, quae post baptismum quarta est, sic interpretantibus, prima; virginisque [Col. 0507B] nomen accipiet, quae quarto ducta est loco. Quis, oro, istud non videat contra Apostoli esse praeceptum? qui ait: unius uxoris virum (I Tim. III, 2; Tit. I, 6) oportet fieri sacerdotem. Sed objicitur, quod in baptismo totum quidquid in vetere homine gestum est, sit solutum. Dicite mihi, cum pace vestra loquor, crimina tantum dimittuntur in baptismo, an et illa quae secundum legis praecepta ac Dei instituta complentur? Uxorem ducere crimen est, aut non est crimen? Si crimen est, ergo, praefata venia [d 1Kb] dixerim, erit auctor in culpa, qui ut homines crimina committerent in paradiso, cum ipse ita eos jungeret, benedixit. Si vero non est crimen, quia quod Deus junxit, nefas sit crimen appellari, et Salomon [e 1Kb] addidit: Etenim 191 a Deo praeparatur viro uxor (Prov. [Col. 0507C] XIX, 14): quomodo creditur inter crimina esse dimissum, quod Deo auctore legitur consummatum? Quid de talium filiis percensetur? Nunquid non erunt admittendi in haereditatis consortium, quia ex ea suscepti sunt quae ante baptismum fuit uxor? eruntque appellandi vel naturales, vel spurii, quia non est legitimum matrimonium, nisi illud, ut vobis videtur, [Col. 0508A] quod post baptismum assumitur. Ipse Dominus cum interrogaretur a Judaeis, si liceret dimittere uxorem, atque exponeret fieri non debere, addidit: Quod ergo Deus junxit, homo non separet (Matth. XIX, 6). Ac ne de his locutus esse credatur quae post baptismum sortiuntur, [f 1Kb] mementote hoc et a Judaeis interrogatum, et Judaeis esse responsum. Quaero, et sollicitius quaero, si una eademque sit uxor ejus qui ante catechumenus, postea fidelis sit, filiosque ex ea cum esset catechumenus susceperit, ac postea alios, cum fidelis: utrum sint fratres appellandi? an non habeant, defuncto postea patre, erciscundae haereditatis consortium, quibus filiorum nomen abstulisse creditur regeneratio spiritualis? Quod cum ita sentire atque judicare absurdum est: quae (malum) ratio [Col. 0508B] est hoc defendi, et vacua opinione magis jactari, quam aliqua auctoritate roborari, cum non possit inter peccata deputari, quod lex praecepit, et Deus [g 1Kb] injungit? Nunquid si quis catechumenus virtutibus studuerit, humilitatem [h 1Kb] secutus fuerit, patientiam tenuerit, eleemoysnas fecerit, morti destinatos qualibet ratione eripuerit, adulteria exhorruerit, castitatem [i 1Kb] tenuerit; quaero si haec, cum fuerit factus fidelis, amittat, quia per baptismum, totum quod vetus homo gesserat putatur auferri? Aspiciamus hominem gentilem Cornelium (Act. X, 1) [j 1Kb] orationibus atque eleemosynis revelationem, Petrumque ipsum vidisse. Nunquid per baptismum haec illi ablata sunt, propter 192 [k 1Kb] quae ei baptismum videtur esse concessum? [Col. 0508C] Si ita creditur, mihi credite, non modicum erratur; quia quidquid bene gestum fuerit, et [l 1Kb] secundum legis praecepta custoditum, non potest agenti deperire; quod quia ex Dei mandato efficitur, non potest dici peccatum, et quod peccatum non est, solvi inter peccata omnino non debet; eritque integrum aestimare aboleri non posse prioris nomen uxoris, cum [Col. 0509A] non dimissum sit pro peccato, quia ex Dei sit voluntate completum.

CAP. III.---Ventum est ad tertiam quaestionem, quae pro sui difficultate longiorem exigit disputationem. Cum nos dicamus ab haereticis ordinatos vulneratum [a 1Kb] per illam manus impositionem habere caput, et ubi vulnus infixum est, medicina est adhibenda, ut possit recipere sanitatem: quae sanitas post vulnus secuta sine cicatrice esse non poterit; atque ubi poenitentiae remedium necessarium est, illic ordinationis honorem locum habere non posse. [b 1Kb] Nam si, ut legitur, quod tetigerit immundus, immundum erit (Num. XIX, 22; Levit. XV, 4): quomodo ei tribuetur quod munditia ac puritas consuevit accipere? Sed econtra asseritur eum qui honorem amisit, honorem [Col. 0509B] dare non posse; nec illum aliquid accepisse, quia nihil in dante erat quod ille posset accipere. [c 1Kb] Acquiescimus, et verum est. Certe quia quod non habuit, dare non potuit; damnationem utique, quam habuit, per pravam manus impositionem dedit; et qui particeps factus est damnato, quomodo debeat honorem accipere, invenire non possum.

Sed dicitur vera ac justa legitimi sacerdotis [d 1Kb] benedictio auferre omne vitium quod a vitioso fuerat injectum. Ergo, si ita est, applicentur ad ordinationem sacrilegi, adulteri atque omnium criminum rei, quia per benedictionem ordinationis in crimina vel vitia putantur auferri. Nullus sit poenitentiae 193 locus, quia id potest praestare ordinatio, quod longa satisfactio praestare consuevit. [e 1Kb] Sed [Col. 0509C] nostrae lex est Ecclesiae, venientibus ab haereticis, qui tamen illic baptizati sunt, per manus impositionem, laicam tantum tribuere communionem, nec ex his aliquem in clericatus honorem vel exiguum subrogare; at vero ii qui a [f 1Kb] catholica ad haeresim transierunt, quos aliter non oportet nisi per poenitentiam suscipi, apud vos non solum poenitentiam non agunt, verum etiam honore cumulantur.

Sed Anysii quondam fratris nostri aliorumque [g 1Kb] sacerdotum summa deliberatio haec fuit: ut quos Bonosus ordinaverat, ne cum eodem remanerent, ac fieret non mediocre scandalum, ordinati reciperentur. Vicimus, ut opinor, ambigua. Jam ergo quod pro [Col. 0510A] remedio ac necessitate temporis statutum est, constat primitus non fuisse, ac fuisse regulas veteres quas ab apostolis aut apostolicis viris traditas Ecclesia Romana custodit, custodiendasque mandat his qui eam audire consueverunt. Sed necessitas temporis id fieri magnopere postulabat. Ergo quod pro remedio necessitas [h 1Kb] reperit, cessante necessitate debet utique cessare pariter quod urgebat, quia alius est ordo legitimus, alia usurpatio, quam ad praesens fieri tempus impellit.

Sed canones apud Nicaeam constituti de Novatianis fieri permiserunt. Prius ille canon a Patribus institutus ponendus est; ut possimus advertere vel quid, vel qualiter sensum ab iisdem sit, vel praeceptum. De iis, inquit, qui seipsos nominant Catharos, id est Mundos, [Col. 0510B] et aliquando veniunt ad Ecclesiam catholicam, placuit sanctae et magnae synodo, ut accepta manus impositione sic maneant in clero (Nicaen. can. 8): [i 1Kb] Possum vero dicere de solis Novatianis hoc esse praeceptum, nec ad aliarum haeresum clericos pertinere. Nam si utique ita de omnibus diffinirent, addidissent: a Novatianis aliisque haereticis revertentes debere [j 1Kb] in suum ordinem recipi; 194 quod ita esse, etiam illud maxime quod de Paulianistis dictum est (Can. Nicaen. 19), poterit confirmare, a quibus venientes etiam baptizari praecipiunt. Nunquidnam cum de Paulianistis jubent, omnes qui ab haereticis revertuntur, erunt hoc exemplo baptizandi? Quod cum nullus audeat facere, de ipsis tantum esse praeceptum ratio ipsa demonstrat. Denique baptizatos rite a Philippo evangelista Petrus [Col. 0510C] et Joannes sola manus impositione consummant; illos vero quos apostolus Paulus baptizatos Joannis baptismate reperit, interrogavit an Spiritum sanctum accepissent; fatentibusque se illud ne quidem nomen audisse, jussit eos baptizari. Videtis ergo rite baptizatos illo dono iterari non posse, et aliter sola aqua lotos baptizari in nomine Patris, et Filii, et Spiritus sancti necessarium [k 1Kb] pervideri. Ita et de Novatianis jussum tantum esse, lucida manifestatione relegitur. Quod idcirco distinctum esse ipsis duabus haeresibus, manifesta ratio declarat; quia Paulianistae in nomine Patris, et Filii, et Spiritus sancti minime [l 1Kb] baptizabant; et Novatiani iisdem nominibus tremendis venerandisque [Col. 0511A] baptizant; nec apud istos de unitate potestatis divinae, hoc est Patris, et Filii, et Spiritus sancti, aliquando quaestio commota est. Et ideo, omnibus segregatis, haec sola electa est, cui istud crederent concedendum, quia nihil in Patris, et Filii, et Spiritus sancti sacramento peccarent. Si quis vero de catholica ad haeresim transiens, aut fidelis [a 1Kb] ad apostasiam reversus, resipiscens redire voluerit, nunquid eadem ratione poterit ad clerum [b 1Kb] permitti, cujus commissum non nisi longa poenitentia poterit aboleri? Nec post poenitentiam clericum fieri ipsi canones sua auctoritate permittunt. Unde constat qui de catholica ad Bonosum transiere damnatum, atque se passi sunt vel cupierunt ab eodem ordinari, non oportuisse ecclesiasticae ordinationis suscipere dignitatem, qui [Col. 0511B] commune omnium Ecclesiarum judicium deserentes, 195 suam peculiariter in Bonoso vanitatem sequendam esse duxerunt.

Sed multos constat vim passos, atque invitos attractos, repugnantesque ab eodem ordinatos. Dicat mihi, volo, quisquis id credit, si non post ordinationem [c 1Kb] Bonosi interfuit, cum conficeret sacramenta; si communioni ejus participatus non est; si statim discedens de ejus pessimo conciliabulo ad Ecclesiam rediit: iste talis [d 1Kb] invenitur habere excusationis aliquem colorem. [e 1Kb] Caeterum qui vel post annum vel menses ad Ecclesiam redierunt, intelligitur eos, quia in catholica noverant se propter vitia sua non posse suscipere ordinationem, idcirco ad illum perrexisse, qui passim et sine ulla discussione ordinationes illicitas [Col. 0511C] faciebat; credentes se posse per istam institutionem in catholica invenire locum, de quo antea desperarant. Nunc illud, quod superest, interrogo: qui post mensem, aut eo amplius rediit, cum se presbyterum [Col. 0512A] a Bonoso confideret ordinatum, si non sacramenta confecit, si non populis [f 1Kb] distribuit, si non missas secundum consuetudinem complevit, quid de his censeatis, quaeso, promatis apertius. Ad summam certe qui nihil a Bonoso acceperunt, rei sunt usurpatae dignitatis, qui conficiendorum sacramentorum sibi vindicaverunt, [g 1Kb] aut non vindicaverunt auctoritatem, atque id se putaverunt esse, quod eis nulla fuerat regulari ratione concessum. Pervideat ergo dilectio vestra hactenus talia 196 transisse; et advertite, quod utique, [h 1Kb] ut dicitis, necessitas imperavit, in pace jam constitutas Ecclesias non posse praesumere; sed, ut saepe accidit, quoties a populis aut a turba peccatur, quia in omnes propter multitudinem non potest vindicari, inultum [i 1Kb] solere transire. Priora [Col. 0512B] ergo dimittenda dico Dei judicio, et de reliquo maxima sollicitudine praecavendum.

CAP. IV.---Veniam nunc ad maximum quasi quoddam thema Photinum; et, quod mihi anxium est ac difficillimum, [j 1Kb] majorum revolvam sententias. Fuerat de illo quoquo pacto, ut etiam ipsi commeministis, aliquid utique gravius constitutum. [k 1Kb] Verum quia id per rumorem falsum, ut asseritis, subreptum huic sedi, et elicitum per insidias demonstratis: quia res ad salutem rediit, [l 1Kb] et vel veniam nos hanc in tantum vobis annitentibus post condemnationem [m 1Kb] more apostolico subrogamus; tantisque vestris assertionibus, vobis tam bonis tamque charis non dare consensum, omnibus duris rebus durius arbitramur. Pro vestra ergo approbatione, fratres charissimi, et sententia ac [Col. 0512C] postulatione episcopum Photinum habetote licitum ita constituere, ut deprecamini. Nostram ergo in melius conversam sententiam labore vel testimonio vestro compotes voti suscipite, atque [n 1Kb] Eustachium a me [Col. 0513A] saepissime comprobatum nolite exspectare, ut diaconii gratia spolietur. Sollicitos enim vos pro salute libenter audio; contra 197 caput etiamsi faciendum sit, non libenter admitto: cui manum porrigitis, vobiscum porrigo; cui porrigo, mecum porrigite. Haec enim ad Corinthios apostolica est declarata benignitas: ut in uno spiritu ductam ac reductam sententiam boni semper indifferenter sequantur. Nam, fateor, haec me primum res bene habet erga Eustachium diaconum, quod nec contra fidem quidquam locutus sit, nec loquentem admiserit, nec ad mortem eum crimen aliquod commisisse, vel jactatum unquam, vel fictum [a 1Kb] de eo recognoverim; et qui in his salvus est, si quo pacto conversationes amabiles non habet, habendus est ut minus pro tempore dilectus, non ut [Col. 0513B] inimicus [b 1Kb] aestimatus diabolo in perpetuum mancipandus. Cognosco illum inter [c 1Kb] illas simultates ac turbines contra multorum studia, non dico qualia, diversa sensisse; et cum hinc res calamitatesque ipsae emendatae sint, [d 1Kb] adhuc usque Dizoniani et Cyriaci subdiaconorum non potuisse apud vos [e 1Kb] commendationem reviviscere. Exstinguite, quaeso, ab illo praedictisque quorumcunque videtis animosas ac non justas aemulationes: ut ipse apud nos integer, apud vos cum suis reparatus [f 1Kb] profundam pacem, non fictam pervidens charitatem, omnibus vobis ac singulatim occurrat, charitatis vinculis, quae nullis modis a Christo solvuntur, vobiscum pariter in perpetuum connexus laetetur in Domino. Datum idibus Decembris [g 1Kb] Constantio V. C. consule.



198 CAPITULUM XXIII. [h 1Kb] Epistola Innocentii papae ad Decentium [i 1Kb] Egubinum episcopum, sub titulis VII.
[Col. 0513C]

INNOCENTIUS DECENTIO episcopo Egubino [j 1Kb] .

Si instituta ecclesiastica, ut sunt a beatis apostolis [Col. 0514A] tradita, integra vellent servare Domini sacerdotes, nulla diversitas, nulla varietas in ipsis ordinibus et consecrationibus haberetur. Sed dum unusquisque, non quod traditum est, sed quod sibi visum fuerit, hoc existimat esse tenendum, inde diversa in diversis locis vel Ecclesiis aut teneri, aut celebrari videntur; ac fit scandalum populis, qui dum nesciunt traditiones antiquas humana praesumptione corruptas, putant sibi aut Ecclesias non convenire, aut ab apostolis vel apostolicis [k 1Kb] viris contrarietatem inductam. Quis enim nesciat aut non advertat id quod a principe apostolorum Petro Romanae Ecclesiae traditum est, ac nunc usque custoditur, ab omnibus debere servari, nec superduci aut introduci aliquid quod auctoritatem non habeat, aut aliunde accipere videatur [Col. 0514B] exemplum? praesertim cum sit manifestum in omnem Italiam, Gallias, Hispanias, Africam, atque Siciliam, insulasque interjacentes, nullum instituisse [l 1Kb] Ecclesias, nisi eos quos venerabilis apostolus Petrus aut ejus successores constituerunt sacerdotes. Aut legant si in his provinciis alius apostolorum 199 invenitur aut legitur docuisse. Qui si non legunt, quia nusquam inveniunt, oportet eos hoc sequi quod Ecclesia Romana custodit, a qua eos principium accepisse non dubium est: ne dum peregrinis assertionibus student, caput institutionum videantur omittere. Saepe dilectionem tuam ad Urbem venisse, ac nobiscum [m 1Kb] in ecclesiam convenisse non dubium est; et quem morem vel in consecrandis mysteriis, vel in caeteris arcanis agendis teneat, cognovisse. Quod [Col. 0514C] sufficere [n 1Kb] ad informationem Ecclesiae tuae vel reformationem, si praecessores tui minus aliquid aut aliter tenuerint, satis certum haberemus, nisi de aliquibus consulendos nos esse duxisses. Quibus idcirco respondemus, non quod te aliqua ignorare [Col. 0515A] credamus, sed ut majori auctoritate vel tuos instituas, vel si qui a Romanae Ecclesiae institutionibus errant, aut commoneas, aut indicare non differas; ut scire valeamus [a 1Kb] qui sunt qui aut novitates inducunt aut alterius Ecclesiae quam Romanae existimant consuetudinem esse servandam.

CAP. I.---Pacem igitur asseris ante confecta mysteria quosdam populis imperare, vel sibi inter [b 1Kb] se sacerdotes tradere, cum post omnia, quae aperire non debeo, pax sit necessario indicenda, per quam constet populum ad omnia quae in mysteriis aguntur atque in ecclesia celebrantur, praebuisse consensum, ac finita esse pacis concludentis signaculo demonstrentur.

CAP. II.---De nominibus vero recitandis antequam [Col. 0515B] [c 1Kb] precem sacerdos faciat, atque eorum oblationes quorum nomina recitanda sunt, oratione commendet, quam superfluum sit, et ipse [d 1Kb] per tuam prudentiam recognoscis: ut cujus hostiam necdum Deo offeras, ejus nomen ante insinues, quamvis illi incognitum nihil sit. Prius ergo oblationes sunt commendandae, ac tum eorum nomina quorum sunt, edicenda: ut inter sacra mysteria nominentur, [e 1Kb] non inter alia quae ante praemittimus, ut ipsis mysteriis viam futuris precibus aperiamus.

200 CAP. III.---De consignandis vero infantibus, manifestum est non ab alio quam ab episcopo fieri licere. Nam presbyteri, licet [f 1Kb] sint sacerdotes, pontificatus tamen apicem non habent. Hoc autem pontificibus solis deberi, ut vel consignent, vel Paracletum [g 1Kb] Spiritum tradant, non solum ecclesiastica [Col. 0515C] consuetudo demonstrat, verum illa lectio Actuum apostolorum quae asserit Petrum et Joannem esse directos qui jam baptizatis [h 1Kb] traderent Spiritum sanctum. Nam presbyteris, seu extra episcopum, sive praesente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem [i 1Kb] ex eodem oleo signare, quod solis debetur episcopis cum tradunt Spiritum Paracletum. Verba vero dicere non possum, ne magis prodere videar quam ad consultationem respondere.

[Col. 0516A] CAP. IV.---Sabbato vero jejunandum esse, ratio evidentissima [j 1Kb] demonstrat. Nam si diem Dominicum ob venerabilem Resurrectionem Domini nostri Jesu Christi, non solum in Pascha celebramus, verum etiam per singulos circutos hebdomadarum ipsius diei imaginem frequentamus, ac [k 1Kb] sexta feria propter Passionem Domini jejunamus; sabbatum praetermittere non debemus, qui (dies) inter tristitiam et laetitiam temporis illius videtur inclusus. Nam utique constat apostolos biduo isto et in moerore fuisse, et propter metum Judaeorum se occuluisse. Quod utique non dubium est in tantum eos jejunasse biduo memorato, ut traditio Ecclesiae habeat isto biduo sacramenta penitus non celebrari. Quae forma utique per singulas [l 1Kb] est tenenda hebdomadas, [Col. 0516B] propter id quod commemoratio diei illius semper est celebranda. Quod si putant semel atque uno sabbato jejunandum, ergo et [m 1Kb] Dominica, et sexta feria, semel in Pascha erit utique celebranda. Si autem Dominici diei ac sextae feriae per singulas hebdomadas reparanda imago est, dementis est bidui agere consuetudinem, 201 sabbato praetermisso, cum non disparem habeat causam a sexta feria videlicet, in qua Dominus passus est, quando et ad inferos fuit, ut tertia die resurgens laetitiam redderet post biduanam tristitiam praecedentem. Non ergo nos negamus sexta feria jejunandum, sed dicimus et sabbato hoc agendum; [n 1Kb] quia ambo dies tristitiam apostolis vel iis qui Christum secuti sunt, indixerunt. Qui die Dominico exhilarati, non solum ipsum festivissimum esse voluerunt, verum etiam per omnes [Col. 0516C] hebdomadas frequentandum esse duxerunt.

CAP. V.---De fermento vero quod die Dominica per titulos mittimus, superflue nos [o 1Kb] consulere voluisti, cum omnes ecclesiae nostrae sint intra civitatem constitutae. Quarum presbyteri, quia die ipso propter plebem sibi creditam nobiscum convenire non possunt, idcirco fermentum a nobis confectum per acolythos accipiunt, ut se a nostra communione, maxime illa die, non judicent separatos; quod per parochias fieri debere non puto, quia [p 1Kb] nec longe portanda sunt sacramenta, nec nos per coemeteria diversa [Col. 0517A] constitutis presbyteris destinamus, [a 1Kb] et presbyteri eorum conficiendorum jus habeant et licentiam.

CAP. VI.---De iis vero baptizatis [b 1Kb] qui postea a daemonio, vitio aliquo aut peccato interveniente, arripiuntur, quaesivit dilectio tua si a presbytero aut diacono possint aut debeant 202 [c 2Kb] designari; quod hoc nisi episcopum praecipere non licet: nam eis manus imponenda omnino non est, nisi episcopus auctoritatem dederit id efficiendi. Ut autem fiat, episcopi est imperare ut manus eis vel a presbytero, vel a caeteris clericis imponatur. Nam quomodo id fieri sine magno labore poterit, ut longe constitutus energumenus ad episcopum deducatur, cum, si talis casus ei in itinere acciderit, nec [d 1Kb] perferri ad episcopum, nec referri ad sua facile possit?

[Col. 0517B] CAP. VII.---De poenitentibus autem qui sive ex gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Pascha eis remittendum, Romanae Ecclesiae consuetudo demonstrat. Caeterum de aestimando pondere delictorum sacerdotis est judicare, ut attendat ad confessionem poenitentis, et ad fletus atque lacrymas corrigentis; ac tum jubere dimitti, cum viderit congruam [e 1Kb] satisfactionem. Sane si quis in aegritudinem inciderit, atque usque ad desperationem venerit, ei ante tempus Paschae relaxandum, ne de saeculo absque communione discedat.

CAP. VIII.---Sane quoniam de hoc, sicuti de caeteris, consulere voluit tua dilectio, adjecit etiam filius meus Coelestinus diaconus in epistola sua esse a tua [Col. 0517C] dilectione positum illud, quod in beati apostoli Jacobi epistola conscriptum est: [f 1Kb] Si infirmus aliquis in [Col. 0518A] vobis est, 203 vocet presbyteros Ecclesiae, et orent super ipsum, ungentes eum oleo in nomine Domini; et oratio in fide salvabit laborantem, et suscitabit illum Dominus; et, si peccata fecit, remittet ei. Quod non est dubium de fidelibus aegrotantibus accipi vel intelligi debere, qui sancto oleo chrismatis perungi possunt; [g 1Kb] quo ab episcopo confecto, non solum sacerdotibus, sed et omnibus uti Christianis licet in sua aut suorum necessitate ungendo. Caeterum illud superfluo videmus adjectum, ut de episcopo ambigatur, quod presbyteris licere non dubium est. Nam idcirco [h 1Kb] presbyteris dictum est, quia episcopi aliis occupationibus impediti ad omnes languidos ire non possunt. Caeterum si episcopus aut potest, aut dignum ducit aliquem a se visitandum, et benedicere et [i 1Kb] tangere [Col. 0518B] chrismate, sine cunctatione potest, cujus est ipsum chrisma conficere. Nam poenitentibus istud infundi non potest, quia genus sacramenti est. Nam quibus reliqua sacramenta negantur, quomodo unum genus putatur posse concedi?

His igitur, frater charissime, omnibus quae tua dilectio voluit a nobis exponi, prout potuimus respondere curavimus, ut Ecclesia tua Romanam consuetudinem, a qua originem ducit, servare valeat atque custodire. Reliqua vero, quae scribi fas non erat, cum adfueris, interrogati poterimus edicere. Erit autem Domini potentiae etiam id procurare, ut et tuam Ecclesiam, et clericos nostros qui sub tuo pontificio divinis famulantur officiis bene instituas, et aliis formam tribuas quam debeant imitari. Data [j 1Kb] XIV kal. [Col. 0518C] Aprilis Theodosio Augusto septies et Palladio V. C. consulibus.



204 CAPITULUM XXIV. [a 1Kb] Epistola Innocentii ad Victricium episcopum Rothomagensem: sub titulis XV.
[Col. 0519A]

INNOCENTIUS [b 1Kb] VICTRICIO Rothomagensi episcopo [c 1Kb] .

Etsi tibi, frater charissime, pro merito et honore sacerdotii quo plurimum polles, vivendi et docendi [d 1Kb] secundum ecclesiasticas regulas nota sunt omnia, neque est aliquid quod de sacris lectionibus tibi minus collectum esse videatur; tamen quia Romanae Ecclesiae normam [e 1Kb] atque auctoritatem magnopere postulasti, voluntati tuae admodum morem gerens, digestas vitae et morum probabilium disciplinas annexas litteris meis misi, per quas advertant Ecclesiarum regionis vestrae populi [f 1Kb] quibus rebus et regulis Christianorum vita in sua cujusque professione debeat [Col. 0519B] contineri, qualisque servetur in urbis Romae ecclesiis [g 1Kb] disciplina. Erit dilectionis tuae per plebes finitimas et consacerdotes nostros qui in illis regionibus propriis Ecclesiis praesident, regularum hunc librum quasi didascalicum atque monitorem sedulo insinuare, ut et nostros cognoscere, et ad fidem confluentium mores valeant docendi sedulitate formare. Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex bona imitatione supplere.

Incipiamus igitur adjuvante [h 1Kb] sancto apostolo Petro, per quem et apostolatus et episcopatus in Christo coepit exordium: ut quoniam plures saepe emerserunt causae, quae in aliquantis non erant causae, sed crimina, ut de caetero sollicitudo sit unicuique sacerdoti [Col. 0519C] in sua Ecclesia curam hujusmodi habere, sicut apostolus [Col. 0520A] praedicat Paulus, 205 talem Ecclesiam Deo exhibendam, non habentem maculam aut rugam (Ephes. V, 27): ne alicujus morbidae ovis afflatu conscientia nostra contaminata violetur. Propter eos igitur qui vel ignorantia vel desidia non tenent ecclesiasticam disciplinam, et multa non praesumenda praesumunt, recte postulasti ut in illis partibus istiusmodi quam tenet Ecclesia Romana forma servetur; non quo nova praecepta aliqua imperentur; sed ea quae per desidiam aliquorum neglecta sunt, ab omnibus observari cupiamus: quae tamen apostolica et Patrum traditione sunt constituta. Scriptum namque est ad Thessalonicenses, [i 1Kb] Paulo monente: State et tenete traditiones nostras, quas tradidi vobis sive per verbum, sive per epistolam (II Thess. II, 15). Illud tuam certe mentem [Col. 0520B] debet [j 1Kb] vehementius excitare, ut ab omni labe saeculi istius immunis ante Dei conspectum et securus inveniaris: cui enim multum creditur, plus ab eo exigitur usura poenarum. Ergo quoniam non pro nobis tantum, sed et pro populo Christi cogimur praestare rationem, [k 1Kb] disciplina deifica populum erudire debemus. [l 1Kb] Exstiterunt enim nonnulli qui, statuta majorum non tenentes, castitatem Ecclesiae sua 206 praesumptione violarent, populi favorem sequentes, et Dei judicium non timentes. Ergo ne silentio nostro [m 1Kb] existimemur his praebere consensum, Domino dicente: Videbas furem et currebas cum eo (Ps. XLIX, 18): haec sunt quae deinceps intuitu divini judicii omnem catholicum episcopum expedit custodire.

CAP. I.---Primum ut extra conscientiam metropolitani [Col. 0520C] episcopi nullus audeat [n 1Kb] ordinare. Integrum [Col. 0521A] enim est judicium quod plurimorum sententiis confirmatur: ne unus episcopus ordinare praesumat, ne furtivum beneficium praestitum videatur. Hoc enim [a 1Kb] et in synodo Nicaena constitutum est atque definitum.

CAP. II.---Item si quis post remissionem peccatorum cingulum militiae saecularis habuerit, ad clericatum admitti omnino non debet.

CAP. III.---Si quae autem causae vel contentiones inter clericos [b 1Kb] tam superioris ordinis quam etiam inferioris exortae fuerint, ut secundum synodum Nicaenam congregatis ejusdem provinciae episcopis [c 1Kb] jurgium terminetur; nec alicui liceat, sine praejudicio tamen Romanae Ecclesiae, [d 3Kb] relictis iis sacerdotibus qui in eadem provincia Dei Ecclesias nutu divino gubernant, 207 ad alias convolare provincias. [Col. 0521B] [e 1Kb] Quod si quis forte praesumpserit, et ab officio clericatus summotus, et injuriarum reus ab omnibus judicetur.

CAP. IV.---Si autem majores causae in medium fuerint devolutae, ad sedem apostolicam, sicut synodus statuit [f 1Kb] , post judicium episcopale referantur.

[Col. 0522A] CAP. V.---Ut mulierem [g 1Kb] clericus non ducat uxorem; quia scriptum est: Sacerdos virginem uxorem accipiat, non viduam, non ejectam. Utique qui ad sacerdotium labore suo et vitae probitate contendit, cavere debet ne hoc praejudicio impeditus pervenire non possit.

CAP. VI.---Ut is qui [h 1Kb] mulierem, licet laicus, duxerit uxorem, sive ante baptismum, sive post baptismum, non admittatur ad clerum; quia eodem vitio videtur exclusus. In baptismo enim crimina dimittuntur, non acceptae uxoris consortium relaxatur.

CAP. VII.---Ne is qui secundam duxerit uxorem clericus fiat; quia scriptum est: Unius uxoris virum (I Tim. III, 2); [i 1Kb] et iterum: Sacerdotes mei semel nubant; et alibi: Sacerdotes mei non nubent amplius. [Col. 0522B] Ac ne ab aliquibus existimetur ante 208 baptismum si forte quis accepit uxorem, et ea de saeculo recedente, alteram duxerit, in baptismo esse dimissum; satis errat a regula; [j 1Kb] quia in baptismo remittuntur peccata, non acceptarum uxorum numerus aboletur, cum utique uxor ex praecepto legis ducatur (Lev. [Col. 0523A] XXI); in tantum, ut [a 1Kb] in paradiso (Gen. II, 25), cum parentes humani generis conjungerentur, ab ipso Domino sint benedicti; et Salomon dicat: A Deo praeparatur viro uxor (Prov. XIV). Quam formam etiam omnes sacerdotes servare, usus ipse Ecclesiae demonstrat. Satis enim absurdum est aliquem credere uxorem ante baptismum acceptam, post baptismum non computari, cum benedictio quae super nubentes per sacerdotem imponitur, non materiam delinquendi dedisse, sed formam tenuisse legis a Deo antiquitus institutae doceatur. Quod si non putatur uxor esse computanda quae ante baptismum ducta est, ergo nec filii qui ante baptismum geniti sunt, pro filiis [b 1Kb] haberentur.

CAP. VIII.---Ut de aliena Ecclesia ordinare clericum [Col. 0523B] nullus usurpet, nisi ejus episcopus exoratus precibus concedere voluerit. [c 1Kb] Hoc etiam synodus statuit Nicaena: ut abjectum ab altero 209 clericum altera Ecclesia non recipiat.

CAP. IX.---Ut venientes a Novatianis vel Montensibus per manus tantum impositionem suscipiantur; quia quamvis ab haereticis, tamen in Christi nomine baptizati sunt: praeter eos qui [d 1Kb] si forte a nobis ad illos transeuntes rebaptizati sunt, hi si resipiscentes et ruinam suam cogitantes redire maluerint, sub longa poenitentiae satisfactione admittendi sunt.

CAP. X.---Praeterea, quod dignum, et pudicum, et honestum est, tenere Ecclesia [e 1Kb] omnino debet: ut sacerdotes et levitae cum uxoribus suis non coeant, quia ministerii quotidiani necessitatibus occupantur: [Col. 0523C] scriptum est enim: Sancti estote, quoniam ego sanctus sum, Dominus Deus vester (Lev. XI, 44, et XX, 7). [Col. 0524A] Nam [f 1Kb] si priscis temporibus de templo Dei sacerdotes anno vicis suae non discedebant, sicut de Zacharia legimus, nec domum suam omnino tangebant, [g 1Kb] quibus utique propter sobolis successionem uxorius usus fuerat relaxatus, quia ex alia tribu, et praeter [h 1Kb] ex semine Aaron ad sacerdotium nullus fuerat praeceptus accedere; quanto magis hi sacerdotes vel levitae pudicitiam ex die ordinationis suae servare debent, quibus vel sacerdotium, vel ministerium sine successione est, nec praeterit dies qua vel a sacrificiis 210 divinis, aut a baptismatis officio vacent? Nam si Paulus ad Corinthios scribit, dicens: Abstinete vos ad tempus, ut vacetis orationi (I Cor. VII, 5), et hoc utique laicis praecipit; multo magis sacerdotes, quibus, et orandi, et sacrificandi juge officium est, semper debebunt ab [Col. 0524B] hujusmodi consortio abstinere. Qui [i 1Kb] si contaminatus fuerit carnali concupiscentia, quo pudore vel sacrificare usurpabit; aut qua conscientia, quove merito [j 1Kb] exaudiri se credet, cum dictum sit: Omnia munda mundis; coinquinatis autem et infidelibus nihil mundum? Sed fortasse licere hoc credit, quia scriptum est: Unius uxoris virum (Tit. I, 15). [k 1Kb] Non permanentem in concupiscentia generandi dixit, sed propter continentiam futuram. Neque enim integros corpore non admisit, qui ait: Vellem autem omnes [l 1Kb] esse sicut et ego (I Cor. VII, 7): et apertius declarat, dicens: Qui autem in carne sunt, Deo placere non possunt; vos autem jam non estis in carne, sed in spiritu (Rom. VIII).

CAP. XI.---De monachis qui diu morantes in monasteriis, [Col. 0524C] [m 1Kb] postea ad clericatus ordinem pervenire nituntur, non debere eos a priori proposito deviare. Aut [Col. 0525A] enim sicut [a 1Kb] in monasterio fuit, et quod diu servavit, in meliori gradu positus amittere non debet; aut si corruptus, postea [b 1Kb] baptizatus, et in monasterio sedens ad clericatus ordinem 211 accedere voluerit, uxorem omnino habere non poterit; quia nec benedici cum sponsa potest jam corruptus.

CAP. XII.---Quae forma servatur in clericis maxime, cum vetus regula hoc habeat: ut quisquis corruptus baptizatus, clericus esse voluisset, sponderet se uxorem omnino non ducere.

CAP. XIII.---Praeterea frequenter quidam e fratribus nostris curiales, vel quibuslibet [c 1Kb] publicis functionibus occupatos clericos facere contendunt; quibus postea major tristitia, cum de revocandis eis aliquid ab imperatore praecipitur, quam gratia de [Col. 0525B] ascito nascitur. Constat enim eos in ipsis muniis etiam voluptates exhibere, quas a diabolo inventas esse non dubium est, et ludorum vel munerum apparatibus aut praeesse aut [d 1Kb] interesse. Sit certe in exemplum sollicitudo et tristitia fratrum, quam saepe pertulimus imperatore praesente, cum pro his [e 1Kb] saepius rogaremus, quam ipse nobiscum positus cognovisti: quibus non solum inferiores clerici ex curialibus, verum etiam jam in sacerdotio constituti ingens molestia, ut redderentur, imminebat.

CAP. XIV.---Item, quae [f 1Kb] Christo spiritualiter nupserunt, et velari a sacerdote meruerunt, si postea vel publice nupserint, vel [g 1Kb] se 212 clanculo corruperint, [Col. 0526A] non eas admittendas esse ad agendam poenitentiam, nisi is cui [h 1Kb] se junxerat de saeculo recesserit. Si enim de hominibus haec ratio custoditur, ut quaecunque vivente viro alteri nupserit, habeatur adultera, nec ei agendae poenitentiae licentia concedatur nisi unus ex his fuerit defunctus, [i 1Kb] quanto et illa tenenda est quae ante se immortali sponso conjunxerat, et postea ad humanas nuptias transmigravit?

CAP. XV.---Hae vero quae necdum sacro velamine [j 1Kb] tectae, tamen in proposito virginali se permanere simulaverant; licet velatae non sint, si forte nupserint, his agenda est poenitentia aliquanto tempore, quia [k 1Kb] sponsio ejus a Domino tenebatur. Nam si inter homines solet bonae fidei contractus nulla ratione dissolvi, quanto magis [l 1Kb] ista pollicitatio, quam cum Deo [Col. 0526B] pepigit, solvi sine vindicta non debet? [m 1Kb] Nam si apostolus Paulus quae a proposito viduitatis discesserint, dixit, eas habere damnationem, quia primam fidem irritam fecerint (I Tim. V, 2); quanto magis virgines [n 1Kb] quae prioris promissionis fidem frangere sunt nisae?

Haec itaque regula, frater charissime, si plena vigilantia fuerit ab omnibus Dei sacerdotibus [o 1Kb] observata, cessabit ambitio, 213 dissensio conquiescet, haereses et schismata non emergent, locum non accipiet diabolus saeviendi, manebit unanimitas, [p 1Kb] iniquitas superata calcabitur, veritas spirituali fervore flagrabit, pax praedicata labiis cum voluntate animae concordabit, implebitur et dictum Apostoli: Ut unanimes unum [Col. 0527A] sentientes permaneamus in Christo (Philipp. II, 3); nihil per contentionem nobis, neque per inanem gloriam vindicantes; non hominibus, sed Deo salvatori nostro placentes: cui est honor et gloria in saecula saeculorum. Amen. Data XV kalend. Martias, Honorio Augusto sexties et [a 1Kb] Aristeneto consulibus.



CAPITULUM XXV. [b 1Kb] Incipit principium synodi Chalcedonensis.

[c 1Kb] VICTORES VALENTINIANUS et MARCIANUS, inclyti triumphatores, imperatores semper Augusti, ANATOLIO episcopo Constantinopolitano.

Omnibus negotiis divinae res praeponendae sunt. Deo enim [d 1Kb] omnipotente propitio rempublicam et conservandam, et meliorandam esse confidimus. Quia igitur dubitationes quaedam in orthodoxa religione [Col. 0527B] nostra videntur esse 214 commissae, sicut etiam epistola reverendissimi viri episcopi almae urbis Romae Leonis testatur, id specialiter clementiae nostrae placuit, ut venerabilis synodus [e 1Kb] in Nicaena civitate provinciae Bithyniae celebretur; quatenus convenientibus [Col. 0528A] animis et omni veritate discussa, cessantibus etiam studiis quibus antehac usi quidam sacrosanctam orthodoxam religionem conturbasse noscuntur, vera fides nostra cuncto saeculo manifestius innotescat, ut deinceps nulla possit esse dubitatio vel discordia. Qua de re sanctitas tua cum quibus placuerit reverentissimis episcopis quos de Ecclesiis sub sui sacerdotii cura constitutis, idoneos et instructos orthodoxae religionis esse probaverit, ad praedictam [f 1Kb] Nicaeam civitatem intra diem kalendarum Septembrium ire deproperet. Sciat autem religio tua etiam serenitatem [g 1Kb] nostram venerabili synodo interfuturam, nisi forte nos publicae necessitates in expeditionibus detinuerint. Divinitas te servet per multos annos, sancte ac venerabilis Pater. Data X kal. Junias, Constantinopoli, [Col. 0528B] consulatu Domini Marciani perpetui Augusti, et qui fuerit nuntiatus.


[h 1Kb] Ordo gestorum synodi Chalcedonensis.

Cum pervenisset piissimus et fidelissimus imperator Marcianus [i 76Kb] ad diem sub 215 die sanctissimorum [Col. 0529A] martyrum sancti Calenici et Euphemiae, praesente ex divino zelo et fervore fidei etiam piissima et Christianissima regina Augusta [a 1Kb] Pulcheria, quin etiam magnificentissimis magistratibus et illustrissimo ac nobili senatu, ad venerabilem synodum [b 1Kb] ita locutus est.


[c 1Kb] Allocutio piissimi imperatoris.

Ubi primum divino judicio ad imperium sumus electi, inter tantas necessitates reipublicae nulla nos magis causa [d 1Kb] constrinxit quam ut orthodoxa et vera fides Christiana, quae sancta atque pura est indubitata omnium animis insideret. Constat enim avaritia vel studiis quorumdam per media tempora nonnullis diversa sentientibus, et pro voluntate sua, non prout veritas atque doctrina Patrum postulat, populos [Col. 0529B] 216 [e 1Kb] seducentibus, in errorem quamplurimos esse deductos. Qua de re sanctam synodum hoc videlicet proposito fieri studuimus, et vobis laborem indixisse videmur, quatenus omni caligine atque errore deterso, prout se Divinitas hominibus [f 1Kb] manifestare voluit, et doctrina Patrum ostendit, religio nostra, quae pura ac sancta est, universorum mentibus insinuata [g 1Kb] suae veritatis luce fulgescat; nec in posterum audeat quisquam de nativitate Domini et Salvatoris nostri Jesu Christi aliter disputare quam apostolica praedicatio et instituta trecentorum decem et octo sanctorum Patrum eidem convenientia posteritati tradidisse noscuntur; sicut etiam sancti Leonis papae urbis Romae, qui sedem apostolicam gubernat, missa ad sanctae memoriae Flavianum Constantinopolitanae [Col. 0529C] urbis episcopum [h 1Kb] scripta testantur. Remotis itaque studiis, ablatis patrociniis, cessante avaritia, 217 [Col. 0530A] cunctis veritas innotescat. Nos enim ad fidem confirmandam, non ad potentiam aliquam exercendam, exemplo religiosi principis Constantini synodo interesse voluimus, [i 1Kb] ne vel ulterius pravis persuasionibus populi separentur. Facile enim simplicitas quorumdam hactenus nonnullorum ingeniis, atque superflua verbositate decepta est; et constat diversorum pravis insinuationibus dissensiones et haereses natas. Studium autem nostrum est ut [j 1Kb] omnis populus per veram et sanctam doctrinam unum sentiens, in eamdem religionem redeat, et veram fidem catholicam colat, quam secundum institutiones Patrum exposueritis. Concordantibus [k 1Kb] ergo animis, religio vestra festinet, quatenus sicut a Nicaena synodo usque ad proximum tempus erroribus amputatis vera fides cunctis [Col. 0530B] innotuit, ita et nunc per hanc sanctam synodum remotis caliginibus quae in his paucis annis, sicut superius dictum est, pravitate atque avaritia quorumdam emersisse videntur, perpetuo quae statuta fuerint conserventur. Erit autem divinae majestatis, id quod sancto animo fieri desideramus in aeternum firmiter [l 1Kb] custodire.


[m 1Kb] Incipit synodus episcoporum apud Chalcedonam facta.

Venerabilis totius mundi conventus, qui ex gratia Dei et decreto clementissimorum et religiosissimorum imperatorum Valentiniani et Marciani Augustorum [n 1Kb] adunatus in Chalcedonensi metropolitana Bithyniae, in martyrio sanctae ac victricis 218 Euphemiae, [Col. 0530C] [o 1Kb] decrevit quae subter comprehensa sunt.

Dominus et Salvator noster [p 1Kb] Jesus Christus fidei [Col. 0531A] intellectum discipulis confirmare praecepit: Pacem meam do vobis, pacem meam relinquo vobis (Joan. XIV, 27), ut ne ulla dissensio [a 1Kb] inter nos ex religiositate venerabili oriatur, sed ex aequo veritatis ostendatur praeconium. [b 1Kb] Et quoniam non desinit per sordiculas quasdam malignus insidiari [c 1Kb] pietatis seminibus, sed semper novi quiddam adversus veritatem indagat; ob hoc Dominus noster habens providentiam humani generis, hunc clementissimum et fidelem adversus aemulum nobis concessit principem, qui undique ad se sacerdotes convocavit, ut gratia Domini nostri Jesu Christi cooperante [d 1Kb] totam falsitatis noxam a grege suo abjiciat, et veritatis eam germinibus corroboret, quod et fecimus communi decreto vel judicio errores persequentes et [Col. 0531B] sectas. Sed et perfectissimorum Patrum innovavimus fidem, trecentorum decem et octo symbolum omnibus praedicantes; [e 1Kb] et quod sincera agnitione animo concepisse cognoscimus sacerdotes, attitulantes notavimus. Et post haec convenerunt in urbe Constantinopolitana numero centum quinquaginta, etiam hi hanc confirmantes fidem. Nos vero nunc ordinem et omnes fidei formulas custodientes, decernimus secundum Ephesitanorum concilium, cujus auctores venerabiles fuerunt Coelestinus urbis Romae et Cyrillus Alexandrinae urbis episcopi, [f 1Kb] unanimiter sentientes juste praecellere inculpabilis fidei expositionem CCCXVIII venerabilium ac beatissimorum Patrum qui in Nicaea temporibus divae memoriae Constantini imperatoris 219 convenerunt, [g 1Kb] etiam [Col. 0531C] obtinere vero CL venerabilium episcoporum apud [Col. 0532A] Constantinopolim quae decreta sunt adversus interemptionem sectarum pullulantium et crescentium, manifestatione hujus catholicae et apostolicae nostrae fidei.


[h 1Kb] Symbolum CCCXVIII et CL.

Credimus in unum Deum, Patrem omnipotentem, factorem coeli et terrae, visibilium omnium et invisibilium, et in unum Dominum Jesum Christum, Filium Dei unicum, de Patre [i 1Kb] natum ante omnia saecula; Deum verum de Deo vero; natum, non factum; ejusdemque substantiae [j 1Kb] qua Pater est; per quem omnia facta sunt; qui propter nos homines et propter nostram salutem descendit, [k 1Kb] incarnatus est de Spiritu sancto, in Maria virgine homo factus, crucifixus pro nobis sub Pontio Pilato, sepultus, resurrexit [Col. 0532B] tertia die, ascendit ad coelos, sedet ad dexteram Patris; inde venturus est cum gloria judicare vivos ac mortuos, cujus regni non erit finis. Et in Spiritum sanctum, Dominum ac vivificatorem a Patre procedentem, qui cum Patre et Filio adoratur et glorificatur, qui locutus est per Prophetas; in unam catholicam atque apostolicam Ecclesiam. Confitemur unum baptismum in remissionem peccatorum; speramus 220 resurrectionem mortuorum, [l 1Kb] vitam futuri saeculi. Amen.

[m 1Kb] Suffecerat quidem ad plenariam pietatis agnitionem et confirmationem sanctum hoc et salutare divinae gratiae [n 1Kb] secretum; de Patre enim et Filio et Spiritu sancto docet nos [o 1Kb] plenaria et perfecta Domini nostri incarnatio, quibus fideliter credulitas adest. [Col. 0532C] Sed quoniam hi qui veritatis destruere conantur [Col. 0533A] praeconia, quasdam innovationes procreaverunt, et secretalem Domini nostri incarnationem corrumpere nisi sunt, et divinae [a 1Kb] vocis Virginem creatricem ausi sunt denegare, et confusionem unius naturae humani corporis et Divinitatis componere ausi sunt, et separabilem ac corruptibilem unici Filii divinam naturam dicere tentaverunt: ob hoc omnem ipsis [b 1Kb] opponendam adversus veritatem machinationem volens hoc venerabile atque mundanum concilium, antiquo illo praeconio et firmo exemplo decrevit; edocens praecipue trecentorum decem et octo episcoporum venerabilium fidem incontaminatam manere; et adversus illos qui Spiritui sancto adversantur, [c 1Kb] quam fidem etiam posteriore tempore in urbe Constantinopolitana convenientes CL venerabiles episcopi [d 1Kb] et doctrinam [Col. 0533B] nobis Spiritus sancti substantiae confirmaverunt: non quod aliquid deesset priscae fidei superadjicientes, sed adversus eos qui nitebantur [e 1Kb] divini Spiritus conceptioni adversari, 221 et Domini nostri [Col. 0534A] potestatem corrumpere. [f 1Kb] Hos ergo in Scripturis divinis ad detestationem evidentius manifestantes, propter hos qui secretum substantiae evertere insectabantur, dicentes hominem sine Divinitate fuisse creatum ex venerabili virgine Maria impudenter et vulgariter, [g 1Kb] contra venerabilis quondam episcopi Cyrilli Alexandriae Ecclesiae litteras, et totius Orientis congruas adversus Nestorii amentiam, in quibus manifesta est expressio certi atque salutaris symboli, [h 1Kb] desiderantibus epistolam archiepiscopi Leonis primae sedis, quae destinata et directa videbatur ad venerabilem sanctae memoriae Flavianum ad intercipiendam 222 Eutychis malignitatem, quamvis sancti Petri confessioni concordantem; et unam atque similem paginam visa est adversus obtrectantium [Col. 0534B] audaciam evidenter edere convenit integrae fidei credentibus. Nam et eos qui quasi bifariam Dei vivi substantiam secretalem nituntur dividere [i 1Kb] oppugnat.

[j 4Kb] Hos etiam qui passibilem audent dicere Divinitatem [Col. 0535A] unici Filii, hos repellendos de omni synodo oportet; necnon et hos qui duplicis naturae commixtionem [a 1Kb] et confusionem Domini nostri argumentantur, impugnare; et qui coelestem, vel etiam consubstantialem substantiam, quam ex nobis [b 1Kb] credimus concretam. Ipsos ergo figuram 223 delirantes, vel insanientes dicimus; et hos qui duas ante nativitatem [c 1Kb] naturas Domini, unam post unitarum insulse fingentes, excommunicare oportet. Sequamur igitur Patrum nostrorum sententiam, unum et eumdem confitentes Dominum Jesum Christum, convenienter edocentes perfectum eumdem in Divinitate, et perfectum eumdem [d 1Kb] carnalem hominem, Deum certum, eumdem hominem certum, eumdem ex anima rationabili et corporis substantia: Patri in Divinitate similem, [Col. 0535B] item et nobis per omnia in humana substantia similem praeter peccatum; ante saecula ex Patre [e 1Kb] natum secundum Divinitatem, sed in ultimis diebus eumdem propter nos et propter nostram salutem ex Maria Virgine divini numinis creatrice secundum hominem, unum eumdemque Christum [f 1Kb] Filium Dominum unicum in duplici natura inconfuse, [g 1Kb] immutabiliter, [Col. 0536A] indivise cognoscendum, in nullo duplicis naturae substantia interempta propter unitatem, salva proprietate utriusque naturae sub una persona [h 1Kb] substantia conveniente; 224 neque in duas figuras divisum atque partitum, sed unum eumdem Filium, unicum Dominum Verbum Deum Jesum Christum; sicut antiquitus prophetae pro eo, et jam ipse nos Jesus Christus erudivit, et Patrum nobis tradidit symbolum.

[i 1Kb] Haec itaque cum omni veritate atque suavitate a nobis ordinata; statuit venerabilis et mundana Ecclesia nullam aliam fidem licere cuiquam proferre, aut edere, vel docere, vel tradere [j 1Kb] . . . alterum symbolum corripere volentibus ad scientiam veritatis ex paganitarum, aut judaicae, aut haereticae cujuslibet [Col. 0536B] sectae. Hos vero, sive sint episcopi aut clerici, alienos esse ab episcopatu et clero, sed, et si monachi sint aut laici, hos excommunicari jubemus.


[k 1Kb] Canones expositi a sanctis Patribus qui Chalcedonam convenerunt [l 3Kb] in quingentesimo anno sub imperatore nostro piissimo Marciano.

225 [m 1Kb] CANON I. Canones qui per singulas synodos [Col. 0537A] a sanctis Patribus constituti sunt hactenus, habere firmitatem censuimus.

[a 1Kb] II. Si quis episcopus ordinationem per pecuniam fecerit, et vindiderit rem quae nisi [b 13Kb] gratia non acquiritur, et sub pecunia ordinaverit episcopum, aut provincialem episcopum, sive presbyterum, vel diaconum, aut eorum quemquam qui in numero clericorum continentur, aut [c 1Kb] accepta pecunia fecerit oeconomum, aut defensorem, vel ostiarium, vel quemcunque hujuscemodi pro lucri turpitudine; qui ergo 226 hoc fecisse probatur, sui gradus periculum sustinebit. Sed et is qui ordinatur, nihil ex ordinatione quae per negotiationem processit utilitatis acquirat; sed [d 1Kb] fiat dignitatis vel rei quae ipsi pro pecunia commissa est, alienus. Si quis autem [e 1Kb] his tam turpibus et nefariis [Col. 0537B] lucris medius interfuisse videtur, et is, siquidem clericus fuerit, degradetur; si vero laicus aut monachus, anathematizetur.


[Col. 0538A] [f 2Kb] Item alio loco: clericos vel laicos volentes episcopos vel clericos [g 1Kb] accusare non debite, nequaquam ad accusandum suscipi debere, nisi prius eorum [h 1Kb] opinio fuerit discussa.

227 [i 1Kb] III. Pervenit ad sanctam synodum, quoniam quidam clericorum propter lucri turpitudinem alienarum possessionum conductores [j 1Kb] efficiuntur, et pro causis saecularibus tractandis ministeria Dei negligunt, [k 1Kb] saecularium domos discurrentes, et patrimoniorum curas propter avaritiam suscipientes. Igitur magna et sancta synodus constituit, nullum deinceps [l 1Kb] neque episcopum, neque clericum, neque monachum conducti titulo possessiones conducere, nec causarum saecularium posse ordinationibus commisceri: nisi forte vocetur aliquis secundum leges ad [Col. 0538B] minoris aetatis tutelam, [m 1Kb] quae excusanda non est; aut episcopus civitatis ecclesiasticarum rerum [n 1Kb] curam velit committere, aut orphanorum, aut viduarum, [Col. 0539A] quae propria providentia carent, vel personarum talium quae auxilium ecclesiasticum postulant propter timorem Dei. Si quis autem ea quae constituta sunt [a 1Kb] violare tentaverit, ecclesiasticae damnationi subjaceat.

[b 1Kb] IV. Qui revera et manifeste solitariam vitam sectantur, honore competenti fungantur. Verum quoniam quidam sub praetextu [c 1Kb] habitus monachilis, Ecclesias, 228 et conventus, et res communes disturbant, civitates indiscrete circumeuntes [d 1Kb] et monasteria sibi constituere studentes: placuit [e 1Kb] nullum nusquam aedificare posse, neque monasterium constituere, neque oratorium absque civitatis episcopi voluntate. Monachos vero qui sunt per singulas civitates et per provincias, episcopis subditos esse, [f 1Kb] et quietem diligere, et jejuniis esse contentos, et orationibus [Col. 0539B] in illis locis observare, in quibus saeculo renuntiasse videntur. Nequaquam autem ecclesiasticis vel saecularibus rebus communicare, nec importunitatem inferre, desertis propriis monasteriis, nisi forte quaesiti fuerint propter necessariam causam a civitatis episcopo. [g 1Kb] Sane in monasteriis non esse suscipiendum [Col. 0540A] servum ad faciendum monachum, praeter proprii domini voluntatem. Qui vero hoc constitutum nostrum excesserit, eum a communione suspendi [h 1Kb] decrevimus, ne nomen Dei blasphemetur; [i 1Kb] civitatis autem episcopum oportet competentem praestare providentiam monasteriis.

[j 1Kb] V De episcopis vel clericis qui se de civitate in civitatem transferunt, placuit 229 ut canones qui a sanctis Patribus de his ipsis constituti sunt, suam habeant firmitatem.

[k 1Kb] VI. Nullum absolute ordinari neque presbyterum, neque diaconum, neque penitus quemquam eorum qui sunt in ecclesiastico ordine, [l 1Kb] nisi specialiter ecclesiae civitatis, vel vici, vel martyrii, qui ordinandus est, declaratus fuerit. [m 1Kb] Eorum autem ordinationem [Col. 0540B] qui hujusmodi absolute ordinantur, constituit sancta synodus inefficacem esse, et nusquam posse ad ordinantis injuriam praevalere.

[n 1Kb] VII. Qui semel sunt in clero ordinati, vel monachi facti sunt, constituimus neque ad militiam, neque ad dignitatem saecularem venire. [o 1Kb] Cum vero hoc arripuerint, [Col. 0541A] et non poenitentes ad hoc revertantur, quod propter Deum elegerant; anathematizentur.

230 [a 1Kb] VIII. Clerici qui pauperum dispensantioni, vel monasteriorum, vel martyriorum praesunt, sub potestate [b 1Kb] singularum civitatum episcoporum secundum sanctorum canonum traditionem perdurent; nec per suam temeritatem episcopi sui moderationem declinent. Qui autem hujusmodi dispositionem quolibet modo subvertere ausi fuerint, et episcopo suo [c 1Kb] non obedierint, siquidem clerici fuerint, canonicae damnationi subjaceant; si autem monachi aut laici sunt, a communione suspendantur.

[d 1Kb] IX. Si quis clericus cum clerico causam habet, episcopum suum non deserat, ut ad judicia saecularia currat; sed prius [e 1Kb] apud episcopum suum examinet [Col. 0541B] causam: aut certe cum voluntate ipsius episcopi causa dicatur apud quos [f 1Kb] partes coeperant. Si quis autem contra haec venire tentaverit, canonicis interdictis subjaceat. 231 Si vero clericus [g 1Kb] habeat causam cum extraneo episcopo, vel cum suo, apud synodum provinciae causam dicat. Si autem episcopus aut [Col. 0542A] clericus disceptationem habeat cum metropolitano episcopo, aut ad dioeceseos primam sedem recurrat, aut ad sedem Constantinopolitanam, apud quam causa dicatur [h 1Kb] .

[i 1Kb] X. Non licere clericum in duarum pariter civitatum Ecclesiis militare: in qua primum ordinatus est, et ad quam quasi majorem per vanae gloriae desiderium confugit. Eos vero qui hoc tentaverint, Ecclesiae propriae restituendos esse in qua primum ordinati sunt, et ibi tantum ministrare. [j 1Kb] Si quis tamen jam ex alia in aliam Ecclesiam translatus est, in nullis causis [k 1Kb] 232 prioris Ecclesiae, vel ad ipsam pertinentibus martyriis, vel xenodochiis, vel pauperum rebus habeat facultatem tractandi. Eos vero qui ausi fuerint post hoc constitutum magnae [l 1Kb] et generalis [Col. 0542B] istius synodi aliquid contrarium agere in his quae nuper sancta synodus interdixit, proprium gradum amittant.

XI. Omnes pauperes et revera egentes solatiis oportet pacificis, et ecclesiasticis tantum litteris prosequi, et non [m 83Kb] synodicis; quoniam synodicas litteras [Col. 0543A] his tantum dari convenit qui bonae opinionis esse videntur.

[a 1Kb] XII. Pervenit ad nos quoniam quidam contra ecclesiastica statuta se potestatibus conferentes, per pragmaticum unam 233 provinciam diviserunt in duas, ac per hoc [b 1Kb] duos in una provincia esse metropolitanos episcopos. Igitur constituit sancta synodus nihil tale deinceps tentari ab episcopis; [c 1Kb] ne qui hujusmodi aliquid arripuerint proprium amittant gradum. Quaecunque vero civitates jam per sacras litteras nomine metropolitano funguntur, [d 1Kb] ipsae solae honorem consequantur, et is qui huic Ecclesiae praeest episcopus, salvo utique proprio jure, quod revera metropolitanae civitati convenit.

[e 1Kb] XIII. Peregrinos clericos et lectores in alia civitate [Col. 0543B] sine synodicis litteris sui episcopi penitus nunquam ministrare posse.

[f 1Kb] XIV. Quoniam in quibusdam provinciis lectores et psaltes nubere permittuntur, constituit sancta synodus non licere quemquam [g 1Kb] alterius haereseos mulierem accipere. Eos vero qui jam ex tali matrimonio filios procreaverunt, siquidem filios suos apud haereticos [Col. 0544A] baptizaverunt [h 1Kb] , postmodum posse catholicam communionem accipere; si autem non sunt baptizati, jam non posse apud haereticos baptizari, nec ad conjugium cum haeretico conjungi, neque 234 cum Judaeo, neque cum pagano, [i 1Kb] nisi forte promiserit se transferre ad fidem orthodoxam persona quae conjungenda est cum orthodoxo. Si quis autem hujus sanctae synodi constitutum violaverit, [j 1Kb] canonum damnationem incurrat.

[k 1Kb] XV. Diaconissam mulierem non posse ordinari ante annum quadragesimum, et cum diligenti probatione. Si verro accepta [l 1Kb] ordinatione, et certa tempora ministerii observans nuptiis se tradiderit ad injuriam Dei gratiae, hujusmodi mulier anathematizetur, cum eo qui illi conjunctus est.

[Col. 0544B] [m 1Kb] XVI. Nec eam quae se Domino Deo virginem devovit, eodem modo nec monachum nubere licere. Si vero hoc facere voluerint, a communione suspendantur.

[n 1Kb] Episcopo autem de hac re auctoritatem praebemus, si velit eos reconciliare.

[o 1Kb] XVII. Rusticas parochias, quae sunt in singulis [Col. 0545A] provinciis, inconvulsas manere constituimus apud episcopos qui eas detinere videntur, maxime si eas annis triginta detinentes inviolate dispensaverunt; si vero [a 1Kb] intra annos triginta facta est, aut 235 fiat de illis quaestio, his licere quaestionem movere apud synodum provinciae, qui [b 1Kb] vim se pertulisse asserunt. Si quis autem a metropolitano suo episcopo male tractetur, apud primam sedem suae provinciae, vel apud Constantinopolitanam, causam dicat, sicut superius comprehensum est. Si qua vero potestate imperiali nova constituta est civitas, aut certe constituatur, civilibus et publicis formulis, etiam parochiarum ecclesiasticarum ordo celebretur.

[c 1Kb] XVIII. Conjurationis vel conspirationis crimen etiam apud extrinsecas leges penitus amputatur; [Col. 0545B] multo magis in Ecclesia Dei hoc ne fiat prohiberi oportet. Igitur si clerici aut monachi inventi fuerint conjurati [d 1Kb] aut per conjurationem calumniam machinantes episcopis vel clericis, proprium amittant gradum.

[e 1Kb] XIX. Ad aures nostras pervenit quoniam in provinciis non fiunt synodi episcoporum secundum canonum constituta, et ob hoc multa rerum ecclesiasticarum quae emendanda sunt negligi. Sancta igitur synodus constituit [f 1Kb] secundum canones Patrum bis in anno in id ipsum episcopos per singulas provincias convenire ubi metropolitanus episcopus constituerit, et omnia quaecunque emerserint corrigere. Episcopi vero qui non convenerint [g 1Kb] in propriis positi civitatibus, et non per profectionem absentes, maxime suppeditante [Col. 0545C] salute, et a necessariis et excusabilibus occupationibus liberi, fraternitatis intuitu corripiantur.

[Col. 0546A] [h 1Kb] XX. Clericos in Ecclesia militantes, 236 sicut jam constituimus, non licere in alterius civitatis Ecclesia militare, sed illa contentos esse in qua a principio ministrare meruerunt; extra eos qui amissa patria ad Ecclesiam aliam [i 1Kb] necessitate venerunt. Si quis autem episcoporum post hoc constitutum, clericum ad alium pertinentem susceperit, placuit a communione suspendi et eum qui suscepit, et qui susceptus est, quousque [j 1Kb] clericus qui transitum fecit ad suam redeat Ecclesiam.

[k 1Kb] XXI. Clericos vel laicos qui accusant episcopos vel clericos quomodocunque et sine judicio, non suscipi ad accusandum debere, nisi prius eorum existimatio fuerit discussa.

[l 1Kb] XXII. Clericis non licere post mortem episcopi [Col. 0546B] sui ea diripere quae illi competere [m 1Kb] possunt, sicut et anterioribus canonibus cautum est; alioquin eos de gradibus suis posse periclitari.

[n 1Kb] XXIII. Ad aures sanctae synodi pervenit quoniam quidam clerici et monachi quibus nec aliquid ab episcopo suo commissum est, interdum etiam ab ipsius communione suspensi, ad Constantinopolitanam civitatem pergunt, et ibidem diu remorantes ecclesiasticam disciplinam disturbant, quorumdam [o 1Kb] autem etiam domos subvertunt. Ergo sancta synodus constituit prius quidem hujusmodi homines [p 1Kb] per sanctae Ecclesiae Constantinopolitanae defensorem admoneri ut a civitate regia discedant; verum si [q 1Kb] inter negotia fuerint per impudentiam remorati, ipsos etiam invitos 237 per eumdem defensorem jactari, et ad loca [Col. 0546C] propria cogi festinare.

[r 1Kb] XXIV. Quae Deo semel sacrata sunt monasteria secundum episcoporum consensum oportet in perpetuum [Col. 0547A] monasteria nuncupari, et eorum res monasteriis reservari, et [a 1Kb] non posse alterius coenacula saecularia fieri: si qui vero hoc fieri permiserint, canonicis interdictis subjaceant.

XXV. Quoniam metropolitanorum quidam, sicut cognovimus, commissos sibi negligunt greges, et ordinationes episcoporum [b 1Kb] differunt, placuit sanctae synodo intra tres menses episcoporum ordinationes fieri; nisi forte necessitas inexcusabilis dilationis tempus protrahi coegerit, alioquin eos poenae ecclesiasticae subjacere; Ecclesiae vero [c 1Kb] viduae redditus apud oeconomum ipsius Ecclesiae integros reservari.

[d 1Kb] XXVI. Quoniam in quibusdam Ecclesiis reperimus quod sine oeconomis res ecclesiasticas tractant episcopi, [e 1Kb] placuit omnem Ecclesiam habentem episcopum, [Col. 0547B] etiam oeconomum habere de proprio clero, qui res ecclesiasticas dispenset cum consensu episcopi sui: ne cum dispensatio sine testimonio fuerit, res ecclesiasticae [f 1Kb] dispersae sint ad contumeliam pontifici irrogandam. Si vero hoc non fecerint, eos sanctis esse canonibus reos.

[g 1Kb] XXVII. Eos qui mulieres diripiunt hospitalis solatii nomine, aut illos qui connivere, 238 vel consensum rapientibus praebere videntur, statuit sancta synodus, si quidem clerici fuerint, [h 1Kb] proprium amittere gradum; si vero laici, anathematizari.



CAPITULUM XXVI. [i 1Kb] Incipit constitutio divae memoriae Marciam de synodo Chalcedonensi.

[j 1Kb] Imperatores VALENTINIANUS et MARCIANUS [Col. 0547C] Augusti universis populis.

Tandem aliquando quod summis studiis atque [Col. 0548A] votis optabamus evenit. [k 1Kb] Remota est de orthodoxa Christianorum lege contentio. Tandem remedia culpabilis erroris inventa sunt; et discors populorum sententia in unum consensum concordiamque convenit. [l 1Kb] E diversis enim provinciis religiosissimi sacerdotes Chalcedonam venerunt juxta nostra praecepta, et quid observari in religione debeat, perspicua definitione docuerunt. [m 1Kb] Cesset igitur jam profana contentio. Nam vere impius atque sacrilegus est qui post tot sacerdotum sententiam opinioni suae aliquid tractandum relinquit. 239 Extremae quippe dementiae est in medio et perspicuo die commentitium lumen inquirere; quisquis enim post veritatem repertam aliquid ulterius discutit, mendacium quaerit. Nemo itaque vel clericus, vel militans, vel alterius cujuslibet [Col. 0548B] conditionis, de fide Christiana [n 1Kb] publice turbis coadunatis et audientibus tractare conetur in posterum, ex hoc tumultus et perfidiae occasionem requirens, nam injuriam facit judicio religiosissimae synodi, si quis semel judicata ac recte disposita revolvere et publice disputare contendit: cum ea quae nunc de Christiana fide statuta sunt, juxta apostolicas expositiones [o 1Kb] et statuta sanctorum Patrum trecentorum decem octo, et centum quinquaginta definita esse noscantur. Nam in contemptores [p 1Kb] hujus legis poena non deerit: quia non solum contra fidem bene compositam veniunt, sed etiam Judaeis et paganis ex hujuscemodi certamine profanant veneranda mysteria. Igitur si clericus erit qui publice tractare de religione ausus fuerit, [q 1Kb] consortio clericorum removebitur; [Col. 0548C] si vero militia praeditus sit, cingulo expoliabitur. Caeteri etiam hujus criminis rei de hac sanctissima [Col. 0549A] urbe pellentur, pro vigore judiciario etiam competentibus suppliciis subjugandi. Constat enim hinc haereticae [a 1Kb] insaniae fomitem exordiaque praeberi, dum publice quidam disputant atque contendunt. 240 Universi ergo quae a sancta synodo Chalcedonensi statuta sunt custodire debebunt, nihil postea [b 1Kb] dubitaturi. Hoc itaque commoniti nostrae serenitatis edicto, abstinete profanis vocibus, et ulterius desinite de divinis disputare; quod nefas est: quia peccatum [c 1Kb] hoc non solum divino judicio, prout credimus, punietur, verum etiam legum et judicum auctoritate coercebitur. [d 1Kb] Data VI kal. Febr., Constantinopoli, Sporatio consule.



CAPITULUM XXVII. [e 2Kb] Incipit alia constitutio divae memoriae Marciani, Christianis catholicis in synodo convenientibus.
[Col. 0549B]

[f 1Kb] Iidem AUGUSTI PALLADIO praefecto praetorio.

Venerabilem catholicae orthodoxorum fidei sanctitatem manifestam et indubitatam universis constituere cupiens nostra serenitas, ut major erga Divinitatis obsequia hominibus religio traderetur, tantam atque talem synodum [g 1Kb] ex omnibus pene 241 provinciis coadunatis episcopis in Chalcedonensi civitate colligi jussit; atque ibi plurimis diebus tractatu habito, quod verum et infucatum Christianae fidei esset invenit. Votis etenim plurimis et orationibus exoravere Divinitatem quatenus sancta eos et plena veritas non lateret, secutique sunt statuta venerabilium Patrum, ea videlicet quae apud Nicaeam trecentorum decem et octo sanctorum episcoporum [Col. 0549C] sunt sententia definita; similiter et ea quae [Col. 0550A] centum quinquaginta in hac urbe amplissima coadunati constituerunt; atque ea quae apud Ephesum [h 1Kb] de fide statuta sunt, cum beatissimae recordationis Coelestinus Romanae urbis et Cyrillus Alexandrinae civitatis [i 1Kb] episcopi invenere veritatem. Quo tempore etiam Nestorianus error exclusus est, ejus auctore damnato. Quibus ita rite et venerabiliter apud Chalcedonam inquisitis, Eutyches, qui plura affirmabat illicita, cum sua assertione dejectus est: [j 1Kb] ne decipiendorum ulterius ei hominum praeberetur facultas. Ordinatis itaque religione et fideliter quae venerandam orthodoxorum fidem fundasse noscuntur, ita ut nulla in posterum dubitatio vel illis qui calumniari Divinitatem assolent, relinqueretur; sacro nostrae serenitatis edicto venerandam synodum confirmantes, [Col. 0550B] admonuimus universos ut de religione disputare desinerent; quoniam unus et alter tanta secreta invenire non posset, maxime cum [k 1Kb] summo labore et amplissimis orationibus tot venerabiles sacerdotes, nisi Deo, ut credendum est, auctore, ad indaginem veritatis non potuerint pervenire. Verum, sicut manifesta ratione cognovimus, non desinunt quidam in eadem perversitatis insania permanere, et de religione publice contendere populis coadunatis, et mysteria divina Judaeorum paganorumque sub obtutibus publicare et profanare, quae rectius colenda sunt quam inquirenda. Oportuerat itaque in eadem pertinacia consistentes, statuta dudum animadversione compesci: ut poena corrigeret quos reverentia jussionum 242 emendare non potuit. Verum in hoc [Col. 0550C] secuti consuetudinem nostram, nocentes [l 1Kb] non punimus, [Col. 0551A] sed iterat clementia nostra jussionem ut in futurum prohibitis omnes abstineant, nec conventicula colligant super religione certantes; quia in hujusmodi perversitate et vanitate detecti statutas dudum suscipient poenas, et judiciario motu, prout religiosis temporibus convenit, punientur. Oportet enim Chalcedonensem synodum sequi, in qua omnibus quaesitis diligenter, ea definita sunt quae pridem tres praedicti coetus apostolicam fidem secuti, omnibus observanda [a 1Kb] praedixerunt. Data [b 1Kb] tertio idus Martias, Constantinopoli, Sporatio viro clarissimo consule, et qui fuerit nuntiatus.



CAPITULUM XXVIII. [c 1Kb] Item alia ejusdem Marciani Augusti Constitutio de fide catholica obtinenda et de Eutychianistis et Apollinaristis, eorumque poenis.
[Col. 0551B]

Idem AUGUSTUS PALLADIO praefecto praetorii.

[d 1Kb] Licet jam sacratissima constitutione mansuetudinis nostrae cautum ac definitum sit quae in eos severitas exercenda sit qui, Eutychetis vel Apollinaris haereticam perversitatem secuti, a religione et fide catholica deviarunt: Alexandrinae tamen urbis cives atque habitatores tantis sunt Apollinaris infecti venenis, ut necessarium fuerit ea quae jam ante sanximus repetita nunc etiam lege decernere. Oportet enim ut sit numerosa severitas sanctionum, ubi est crebra licentia culparum. Custodiendae praeterea orthodoxae fidei tanto a serenitate mea cura adhiberi impensior debet, 243 quanto res humanas divinae praecedunt. Quicunque ergo vel in hac sacra urbe, [Col. 0551C] vel in Alexandrina civitate, vel in omni Aegyptiaca dioecesi, diversisque aliis provinciis, Eutychetis profanam perversitatem sequuntur, et ita non credunt ut trecenti decem et octo sancti Patres tradiderunt, catholicam fidem in Nicaena civitate fundantes; [e 1Kb] centum quoque et quinquaginta alii venerabiles episcopi, qui in alma urbe Constantinopolitana postea convenerunt; et sicut Athanasius, et Theophilus, et Cyrillus [f 1Kb] sancti episcopi Alexandrinae civitatis credebant; quos etiam Ephesina synodus, cui beatae memoriae Cyrillus praefuit, in qua Nestorii error expulsus est, [g 1Kb] in universis secuta est; quos et nuper venerabilis synodus Chalcedonensis est secuta, prioribus conciliis sacerdotum ex omni prorsus parte consentiens, nihilque adimens [h 1Kb] sacrosancto symbolo, [Col. 0552A] neque adjiciens, sed Eutychetis dogmata funesta condemnans: sciant se haereticos esse Apollinaristas. Apollinaris enim facinorosissimam sectam Eutyches et Dioscorus mente sacrilega sunt secuti; ideoque hi omnes qui Apollinaris vel Eutychetis perversitatem sequuntur, illis poenis quae divorum retro principum constitutionibus contra Apollinaristas, vel serenitatis nostrae postmodum sanctione contra Eutychianistas, vel hac ipsa augustissima lege contra eosdem decretae sunt, noverint se esse plectendos. Idcirco Apollinaristae, id est Eutychianistae (quibus etsi est in appellatione diversitas, est tamen in haeresis pravitate conjunctio; et dispar quidem nomen, sed idem sacrilegium), sive in hac alma urbe diversisque provinciis, sive in Alexandrina civitate, sive [Col. 0552B] in Aegyptiaca dioecesi sunt, neque ita credunt ut praedicti venerabiles Patres credebant, neque viro reverentissimo Alexandrinae urbis antistiti Proterio fidem orthodoxam tenenti communicant, secundum sacratissimas divorum retro principum constitutiones quae de Apollinaristis promulgatae sunt, non habeant potestatem faciendi testamenti [i 1Kb] et condendae ultimae voluntatis, neque id capiant quod ipsis ex testamento cujusquam fuerit derelictum, nihil etiam ex donatione aliqua consequantur, 244 sed si quid in ipsos vel liberalitate viventis, vel morientis fuerit voluntate collatum, id fisco nostro protinus addicatur. Ipsi vero in nullos aliquid ex facultatibus suis donationis titulo et jure transfundant. Episcopos quoque, vel presbyteros, aliosque clericos illis creare [Col. 0552C] et habere non liceat, scientibus tam [j 1Kb] hos Eutychianistas vel Apollinaristas qui ausi fuerint cuiquam episcopi, vel presbyteri, vel clerici nomen imponere, quam hos qui conati fuerint impositum sibi nomen sacerdotale retinere, poenam exsilii cum facultatum suarum amissione subituros. Eos vero qui [k 1Kb] antehac catholicarum Ecclesiarum clerici, vel orthodoxae fidei monachi fuerunt, et relicto vero et orthodoxo omnipotentis Dei cultu, Apollinaris vel Eutychetis haeresim et dogmata abominanda sectati sunt, vel postea sectabuntur, omnibus poenis quae vel hac, vel prioribus legibus adversus haereticos constitutae sunt, jubemus teneri, et extra ipsum quoque Romani imperii solum pelli, sicut de Manichaeis praecedentium legum statuta sanxerunt. Universi praeterea Apollinaristae [Col. 0553A] vel Eutychianistae nec ecclesias nec monasteria sibi [a 1Kb] constituant; parasynaxes et conventicula tam diurna quam nocturna non contrahant, neque ad domum, neque ad possessionem cujusquam, neque ad monasterium, vel ad quemcunque [b 1Kb] alterum locum operaturi sectae funestissimae congregentur. Quod si fecerint, et hoc factum fuisse domino volente constiterit, post rem in examine [c 1Kb] judicis approbatam, domus vel possessio in qua convenerint fisco sine dilatione societur; monasterium vero ejus civitatis orthodoxae Ecclesiae in cujus territorio est jubemus addici. Si vero ignorante domino, sciente vero eo qui pensiones [d 1Kb] domus exigit, vel conductore, vel procuratore, vel actore praedii, parasynaxes et conventicula interdicta collegerint; conductor, vel procurator, [Col. 0553B] sive actor, seu [e 1Kb] quicunque est, qui in domo, sive possessione, vel monasterio eos receperit, et passus fuerit illicitas parasynaxes conventusque celebrari, si vilis conditionis est et abjectae, fustibus publice, et in poenam suam, et in aliorum coerceatur exemplum; 245 si vero honestae personae sunt, decem libras auri mulctae nomine fisco nostro cogantur inferre. Nullum praeterea Apollinaristam vel Eutychianistam ad aliquam jubemus aspirare militiam, [f 1Kb] nisi ad cohortilianam vel limitaneam. Si qui vero extra cohortilianam vel limitaneam inventi fuerint militare, soluto cingulo, honestorum hominum et palatii communione priventur; [g 1Kb] nec in alia quam in ea im qua nati sunt civitate, vel vico ac regione versentur. Si qui vero in hac alma urbe nati sunt, tam sacratissimo [Col. 0553C] comitatu quam omni per provincias metropolitica civitate pellantur. Nulli insuper Eutychianistae vel Apollinaristae publice vel privatim advocandi coetus et circulos contrahendi, [h 1Kb] et de haeretico errore disputandi, ac perversitatem facinorosi dogmatis asserendi, tribuatur facultas. Nulli etiam contra venerabilem Chalcedonensem synodum liceat aliquid vel dictare, vel scribere, vel edere atque emittere, [i 1Kb] aut aliorum super eadem rescripta proferre, nemo hujusmodi [Col. 0554A] habere libros et sacrilega scriptorum audeat monimenta servare. Quod si qui in his criminibus fuerint deprehensi, perpetua deportatione damnentur. Eos vero qui discendi studio audierint de infausta haeresi disputantes, decem librarum auri quae fisco nostro inferendae sunt, jubemus subire dispendium. Omnes vero hujusmodi chartae ac libri qui funestum Eutychetis, hoc est Apollinaris, fuerint dogma complexi, incendio concrementur: ut facinorosae perversitatis vestigia ipsa flammis ambusta depereant. Aequum namque est ut immanissima sacrilegia par poenae magnitudo percellat, Palladi parens charissime atque amantissime. Illustris igitur et magnifica auctoritas tua, quae hac sacratissima constitutione 246 decrevimus, in hac alma urbe, diversisque [Col. 0554B] provinciis, ac praecipue in Alexandrina civitate, et per universam Aegyptiacam dioecesim edictis ex more propositis, ad omnium notitiam faciat pervenire: ut cuncta quam statuimus [j 1Kb] eis qui rei fuerint deprehensi, severitas protinus exerceatur: scientibus moderatoribus provinciarum, eorumque apparitoribus, defensoribus etiam civitatum, quod si ea quae legis hujus religiosissima sanctione custodienda decrevimus, aut neglexerint, aut aliqua permiserint temeritate violari, denarum librarum auri mulctam fisco nostro cogentur inferre, [k 1Kb] et insuper existimationis suae periculum sustinebunt. Ea quoque [l 1Kb] quae de paganis per omne Romanum imperium valitura aequaliter perennitatis nostrae lege decrevimus, in eos instantissime exerceantur quos [Col. 0554C] constiterit profanos ritus ac simulacrorum impios cultus, et interdicta sibi sacrilegia celebrare. Data [m 1Kb] kal. Aug., Constantinopoli, divo Valentiniano Augusto et Anthemo viro clarissimo consulibus.



CAPITULUM XXIX [n 1Kb] Epistola decretalis Siricii papae ad Himerium Tarraconensem episcopum, [o 2Kb] sub titulis XVI.

SIRICIUS [p 1Kb] HIMERIO Tarraconensi episcopo.

Directa ad decessorem nostrum sanctae recordationis [Col. 0555A] Damasum fraternitatis 247 tuae relatio, me jam in sede ipsius constitutum, quia [a 1Kb] sic Dominus ordinavit, invenit; quam cum in conventu fratrum sollicitius legeremus, tanta invenimus quae reprehensione et correctione sunt digna, quanta optaremus laudanda cognoscere. Et quia necesse nos erat in ejus labores curasque succedere cui per Dei gratiam successimus in honore; facto, ut oportebat, primitus meae provectionis indicio, ad singula, prout Dominus aspirare dignatus est, consultationi tuae responsum competens non negamus: quia officii nostri consideratione, non est nobis dissimulare, non est tacere libertas, quibus major cunctis Christianae [b 1Kb] religionis zelus incumbit. Portamus onera omnium qui gravantur; quinimmo haec portat in nobis beatus Petrus [Col. 0555B] apostolus, qui nos in omnibus, ut confidimus, administrationis suae protegit et tuetur haeredes.

[c 1Kb] I. Prima itaque paginae tuae fronte signasti, baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare velle, quod non licet: cum hoc fieri et apostolus vetet, et canones contradicant, et post cassatum Ariminense concilium missa ad provincias [d 1Kb] a reverendae memoriae praedecessore meo Liberio generalia decreta prohibeant; quos nos cum Novatianis aliisque haereticis, sicut est in synodo constitutum, per invocationem solam septiformis Spiritus, episcopalis manus impositione catholicorum conventui sociamus: quod etiam totus Oriens Occidensque custodit. A quo tramite vos quoque post hac minime [Col. 0555C] convenit deviare, si non vultis a nostro collegio synodali sententia separari.

[e 1Kb] II. Sequitur deinde baptizandorum, prout unicuique libitum fuerit, improbabilis et emendanda confusio, quae a nostris consacerdotibus (quod commoti dicimus) non ratione auctoritatis alicujus, sed sola temeritate praesumitur; ut passim ac libere in natalitiis Christi, seu apparitionis, nec non et apostolorum seu martyrum festivitatibus innumerae, ut [Col. 0556A] asseris, plebes baptismi 248 mysterium consequantur; cum hoc sibi privilegium, et apud nos, et apud omnes Ecclesias Dominicum specialiter [f 1Kb] cum Pentecoste sua Pascha defendat. Quibus solis per annum diebus, ad fidem confluentibus generalia baptismatis tradi convenit sacramenta, his duntaxat electis, qui ante quadraginta vel eo amplius dies nomen dederint, et exorcismis quotidianis, orationibus, atque jejuniis fuerint expiati; quatenus apostolica illa impleatur praeceptio, ut expurgato veteri fermento nova incipiat esse conspersio. Sicut [g 1Kb] ergo paschalem reverentiam in nullo dicimus esse minuendam, ita infantibus qui [h 1Kb] necdum poterunt per aetatem, vel his quibus in qualibet necessitate opus fuerit sacri unda baptismatis, omni volumus celeritate [Col. 0556B] succurri: ne ad nostrarum perniciem tendat animarum, si, negato desiderantibus fonte salutari, exiens unusquisque de saeculo et regnum perdat et vitam. Quicunque [i 1Kb] etiam discrimen naufragii, hostilitatis incursum, obsidionis ambiguum, vel cujuslibet corporalis aegritudinis desperationem inciderint, et sibi unico credulitatis auxilio poposcerint subveniri, eodem quo poscunt momento temporis, expetitae regenerationis praemia consequantur. Hactenus erratum in hac parte sufficiat. Nunc praefatam regulam omnes teneant sacerdotes qui nolunt ab apostolicae petrae, super quam Christus universalem [j 1Kb] construxit Ecclesiam, soliditate divelli.

[k 1Kb] III. Adjectum est etiam quosdam Christianos ad apostasiam, quod dici nefas est, transeuntes, et idolorum [Col. 0556C] cultu et sacrificiorum contaminatione profanatos: quos a Christi corpore et sanguine, quo dudum redempti fuerant renascendo, jubemus abscidi. Et si resipiscentes forte aliquando fuerint ad lamenta conversi, his quandiu vivunt agenda poenitentia est, et in ultimo fine suo reconciliationis gratia tribuenda; quia, docente Domino, nolumus mortem peccatoris, tantum [l 1Kb] convertatur et vivat.

[m 1Kb] IV. De conjugali autem velatione requisisti, [Col. 0557A] 249 si desponsatam alii puellam alter [a 1Kb] in matrimonio possit accipere? Hoc ne fiat modis omnibus inhibemus; quia illa benedictio quam nupturae sacerdos imponit, apud fideles cujusdam sacrilegii instar est, si ulla transgressione violetur.

CAP. V.--- [b 1Kb] V. De his vero non incongrue dilectio tua apostolicam sedem credidit consulendam, qui acta poenitentia, tanquam canes et sues [c 1Kb] ad vomitus pristinos et volutabra redeuntes, et militiae cingulum, et ludicras voluptates, et nova conjugia, et inhibitos denuo appetivere concubitus; quorum professam incontinentiam generati post absolutionem filii prodiderunt. De quibus quia jam non habent suffugium poenitendi, id duximus decernendum, ut sola intra Ecclesiam fidelibus oratione jungantur, sacrae mysteriorum [Col. 0557B] celebritati, quamvis non mereantur, intersint; a Dominicae autem mensae convivio segregentur: ut hac saltem districtione correpti, et ipsi in se sua errata castigent, et aliis exemplum tribuant, quatenus ab obscenis cupiditatibus retrahantur. Quos tamen, quoniam carnali fragilitate ceciderunt [d 1Kb] viatico munere, cum ad Dominum coeperint proficisci, per communionis gratiam volumus sublevari. Quam formam et circa mulieres quae se post poenitentiam talibus pollutionibus devinxerunt, servandam esse censemus.

CAP. VI.--- [e 1Kb] VI. Praeterea monachorum quosdam atque monacharum, abjecto proposito [f 1Kb] sancto, in tantam potestatis esse demersos lasciviam, ut prius clanculo, velut sub monasteriorum praetextu illicita [Col. 0557C] ac sacrilega se contagione miscuerint; postea vero [g 1Kb] in abruptum conscientiae desperatione perducti de illicitis complexibus libere filios procreaverint: quod et publicae leges, et ecclesiastica jura condemnant. Has igitur impudicas detestabilesque personas a monasteriorum coetu, ecclesiarumque conventibus eliminandas esse mandamus; quatenus retrusae in suis ergastulis, et tantum facinus continua lamentatione deflentes, purificatorio possint [h 1Kb] poenitudinis igne decoquere: 250 ut eis vel ad mortem saltem, solius misericordiae intuitu, per communionis gratiam possit indulgentia subvenire.

[Col. 0558A] CAP. VII.--- [i 1Kb] VII. Veniamus nunc ad sacratissimos ordines clericorum, quos in venerandae religionis injuriam, ita per vestras provincias [j 1Kb] calcatos atque confusos charitate tua insinuante, reperimus; ut Jeremiae nobis voce dicendum sit: Quis dabit capiti meo aquam, et oculis meis fontem lacrymarum, et flebo populum hunc die ac nocte (Jerem. VII, 1)? Si ergo beatus propheta ad lugenda populi peccata, non sibi ait lacrymas posse sufficere, quanto nos possumus dolore percelli, cum eorum qui in nostro sunt corpore compellimur facinora deplorare? Praecipue quibus, secundum beatum Paulum, instantia quotidiana et sollicitudo omnium Ecclesiarum [k 1Kb] indesinenter incumbit. Quis enim infirmatur, et ego non infirmor? quis scandalizatur, et ego non uror (II Cor. II, 29)? [Col. 0558B] Plurimos enim sacerdotes Christi atque levitas post longa consecrationis suae tempora, [l 1Kb] tam de conjugiis propriis quam de turpi coitu sobolem didicimus procreasse, et crimen suum hac praescriptione defendere, quia in veteri Testamento sacerdotibus ac ministris generandi facultas legitur attributa. Dicat nunc mihi quisquis ille est sectator libidinum, praeceptorque vitiorum, si aestimat quia in lege Moysi passim sacris ordinibus a Domino laxata sunt frena luxuriae, cur eos quibus committebantur sancta sanctorum praemonet, dicens: Sancti estote, quia [m 1Kb] ego sanctus sum, Dominus Deus vester (Levit. XX, 7)? Cur etiam procul a domibus suis anno vicis suae in templo habitare jussi sunt sacerdotes? hac videlicet ratione, ne vel cum uxoribus possent carnale exercere [Col. 0558C] commercium; ut conscientiae integritate fulgentes, acceptabile Deo munus offerrent; quibus expleto deservitionis suae tempore uxorius usus solius successionis causa fuerat relaxatus, quia non ex alia nisi ex tribu Levi quisquam ad Dei ministerium fuerat admitti praeceptus. Unde et Dominus Jesus cum nos suo illustrasset adventu, in Evangelio [n 1Kb] protestatus est 251 quia legem non venerit solvere, sed implere; et ideo Ecclesiae, cujus sponsus est, formam castitatis voluit splendore radiare, ut in die judicii, cum rursus advenerit, sine macula et sine ruga eam possit, sicut per Apostolum suum instituit, reperire. [Col. 0559A] Quarum sanctionum omnes sacerdotes atque levitae insolubili lege constringimur, ut a die ordinationis nostrae sobrietati ac pudicitiae et corda nostra mancipemus et corpora; dummodo per omnia Deo nostro in his quae quotidie offerimus sacrificiis placeamus. Qui autem in carne sunt, dicente electionis vase, Deo placere non possunt; vos autem jam non estis in carne, sed in spiritu; si tamen spiritus Dei habitat in vobis (Rom. VIII, 9; I Cor. III, 16; II Cor. VI, 16). Et ubi poterit, nisi in corporibus, sicut legimus, sanctis habitare Spiritus Dei? Et quia aliquanti de quibus loquimur, ut tua sanctitas retulit, ignoratione lapsos se esse deflent, his hac conditione misericordiam dicimus non negandam, ut sine ullo honoris augmento, in hoc quo detecti sunt, quandiu vixerint, officio [Col. 0559B] perseverent; si tamen posthac continentes se studuerint exhibere. Hi vero qui illiciti privilegii excusatione nituntur, ut sibi hoc asserant veteri lege concessum, noverint se ab omni ecclesiastico [a 1Kb] honore, quo indigne usi sunt, apostolicae sedis auctoritate dejectos; nec unquam posse veneranda attrectare mysteria, quibus se ipsi dum obscenis cupiditatibus inhiant, privaverunt. Et quia exempla praesentia cavere nos praemonent in futurum, [b 1Kb] si quilibet episcopus, presbyter, atque diaconus (quod non optamus) deinceps talis fuerit inventus, jam nunc sibi [c 1Kb] omnem per nos indulgentiae aditum intelligat obseratum; quia ferro necesse est excidantur vulnera quae fomentorum non senserint medicinam.

CAP. VIII.--- [d 1Kb] VIII. Didicimus etiam licenter ac [Col. 0559C] libere inexploratae vitae homines, quibus etiam numerosa fuerint conjugia ad praefatas dignitates, prout cuique libuerit, aspirare; quod non tantum illis qui ad haec immoderata 252 ambitione perveniunt, quantum metropolitanis specialiter pontificibus imputamus; qui dum [e 1Kb] inhibitis ausibus connivent, Domini nostri, quantum in se est, praecepta contemnunt. Et ut taceamus quod altius suspicamur, ubi illud est quod Dominus noster data per Moisem lege constituit, dicens: Sacerdotes mei semel nubant: et alio loco: [Col. 0560A] Sacerdos uxorem virginem accipiat, non viduam, non repudiatam, non meretricem (Ezech. XLIV, 22)? Quod secutus Apostolus ex persecutore praedicator, unius uxoris virum (I Tim. III, 2), tam sacerdotem quam diaconum fieri debere mandavit. Quae omnia ita a regionum vestrarum despiciuntur episcopis, quasi in contrarium [f 1Kb] magis fuerint constituta. Et quia non est nobis de hujusmodi usurpationibus negligendum, ne nos indignantis vox Domini justa corripiat, qua dicit: Videbas furem et currebas cum eo; et ponebas tuam cum adulteris portionem (Psal. XLIX, 18): quid ab universis posthac Ecclesiis sequendum sit, quid vitandum, generali pronuntiatione decernimus.

CAP. IX.--- [g 1Kb] IX. Quicunque itaque se Ecclesiae vovit obsequiis a sua infantia, ante pubertatis annos [Col. 0560B] baptizari, et lectorum debet ministerio sociari. Qui [h 1Kb] ab accessu adolescentiae usque ad tricesimum aetatis annum si probabiliter vixerit, una tantum, et ea quam virginem communi per sacerdotem benedictione perceperit, uxore contentus, acolythus et subdiaconus esse debebit; post quae ad diaconii gradum, si se ipse primitus continentia praeeunte dignum probarit, accedat. Ubi si ultra quinque annos laudabiliter ministrarit, congrue presbyterium consequatur. Exinde post decennium, episcopalem cathedram poterit adipisci, si tamen per haec tempora integritas vitae ac fidei ejus fuerit approbata.

CAP. X.--- [i 1Kb] X. Qui vero jam aetate grandaevus melioris propositi conversione provocatus ex laico ad sacram militiam pervenire festinat, desiderii sui fructum [Col. 0560C] non aliter obtinebit, nisi eo quo baptizatur tempore statim 253 lectorum aut exorcistarum numero societur, si tamen eum unam habuisse vel habere, et hanc virginem accepisse constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconium, si per haec tempora dignus judicatus fuerit, [j 1Kb] provehatur. Exinde jam accessu temporum ad presbyterium, vel episcopatum, si eum cleri ac plebis [k 1Kb] evocarit electio, non immerito societur.

[Col. 0561A] [a 1Kb] XI. Quisquis sane clericus viduam, aut certe secundam conjugem duxerit, omni ecclesiasticae dignitatis privilegio mox nudetur, laica sibi tantum communione concessa, quam ita demum poterit possidere, si nihil postea, propter quod hanc perdat, admittat.

[b 1Kb] XII. Feminas vero non alias esse patimur in domibus clericorum, nisi eas tantum quas propter solas necessitudinum causas habitare cum iisdem synodus Nicaena permisit.

[c 1Kb] XIII. Monachos quoque, quos tamen morum gravitas et vitae ac fidei institutio sancta commendat, clericorum officiis aggregari et optamus et volumus; ita ut qui intra tricesimum aetatis annum sunt [d 1Kb] , in minoribus per gradus singulos, crescente tempore, provehantur ordinibus; et sic ad diaconii vel presbyteratus [Col. 0561B] insignia maturae aetatis consecratione perveniant; [e 1Kb] nec statim saltu ad episcopatus culmen ascendant, nisi in his eadem quae singulis dignitatibus superius tempora praefiximus fuerint custodita.

[f 1Kb] XIV. Illud quoque nos par fuit providere, ut sicut poenitentiam agere cuiquam non conceditur clericorum, ita et post poenitudinem ac reconciliationem nulli unquam laico liceat honorem clericatus adipisci; quia quamvis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint vasa vitiorum.

254 [g 1Kb] XV. Et quia in his omnibus quae in reprehensionem veniunt, sola excusatio ignorationis obtenditur, cui nos interim solius pietatis intuitu necesse [Col. 0561C] est clementer ignoscere: quicunque poenitens, quicunque digamus, quicunque viduae maritus ad sacram militiam indebite et incompetenter irrepsit, hac sibi conditione a nobis veniam intelligat relaxatam, ut in magno debeat computare beneficio, si adempta sibi omni spe [h 1Kb] promotionis, in hoc quo invenietur ordine perpetua stabilitate permaneat [i 1Kb] scituri posthac provinciarum omnium summi antistites, [Col. 0562A] quod si ultra ad sacros ordines quemquam de talibus crediderint assumendum, et de suo, et de eorum statu, quos contra canones et interdicta nostra provexerint, congruam ab apostolica sede promendam esse sententiam.

XVI. Explicuimus, ut arbitror, frater charissime, universa quae digesta sunt in querelam, et ad singulas causas de quibus per filium nostrum Bassianum presbyterum ad Romanam Ecclesiam, utpote ad caput tui corporis, retulisti, sufficientia, quantum opinor, responsa reddidimus. Nunc fraternitatis tuae animum ad servandos canones et tenenda decretalia constituta magis ac magis incitamus; ut haec quae ad tua consulta rescripsimus, in omnium coepiscoporum nostrorum proferri facias notionem, et non solum [Col. 0562B] eorum qui in tua sunt dioecesi constituti, sed etiam ad universos Carthaginenses, ac Baeticos, Lusitanos, atque [j 1Kb] Gallicos, vel eos qui vicinis tibi collimitantur hinc inde provinciis, haec quae a nobis sunt salubri ordinatione disposita, sub litterarum tuarum prosecutione mittantur. Et quanquam statuta sedis apostolicae, vel canonum venerabilia definita nulli sacerdotum Domini ignorare sit liberum, utilius tamen atque pro antiquitate sacerdoti tui dilectioni tuae esse admodum poterit gloriosum, si ea quae ad te speciali nomine generaliter scripta sunt, per unanimitatis tuae 255 sollicitudinem in universorum fratrum nostrorum notitiam perferantur; quatenus et quae a nobis non inconsulte, sed provide sub nimia cautela et deliberatione salubriter sunt constituta, [Col. 0562C] intemerata permaneant; et omnibus in posterum excusationibus aditus, qui jam nulli apud nos patere poterit, obstruatur. Data [k 1Kb] quarto Idus Febr. Archadio et Bautone viris clarissimis consulibus.



CAPITULUM XXX. [l 2Kb] Epistola papae Siricii ad diversos episcopos missa.

Optarem semper, fratres charissimi, [m 1Kb] dilectioni et [Col. 0563A] pacis vestrae sinceritati gaudia nuntiare, ita ut vicissim discurrentibus litteris sospitatis [a 1Kb] indicio juvarentur. At vero quia [b 1Kb] non patitur quiete nos vacare ab incursione sua hostis antiquus, ab initio mendax, inimicus veritatis, aemulus hominis (quem ut deciperet, se ante decepit), pudicitiae adversarius, luxuriae magister; crudelitatibus pascitur, abstinentia [c 1Kb] puniendus, odit jejunia, ministris suis praedicantibus 256 dum dicit esse superflua, spem non habens de futuris, Apostoli sententia [d 1Kb] repercussus dicentis: Manducemus et bibamus, cras enim moriemur (I Cor. XV, 32). O infelix audacia! o desperatae mentis astutia! Jam incognitus sermo haereticorum intra Ecclesiam cancri more serpebat, ut occupans pectus, totum hominem praecipitaret in mortem. Et nisi Dominus [Col. 0563B] Sabaoth laqueum quem paraverat dirupisset, scena tanti mali et hypocrisis publicata multorum simplicium corda traxerat in ruinam; quia facile ad deteriorem partem mens humana transducitur, [e 1Kb] volens per spatiosa volitare quam arctae viae iter cum labore transire. Qua de re necessarium satis fuit, dilectissimi mihi, quae hic gesta sunt, ad vestram conscientiam cognoscenda mandare: [f 1Kb] ne ignorantia cujuspiam sacerdotis pessimorum hominum Ecclesiam irrumpentium sub religioso nomine contagio violaret, sicut scriptum est, Domino dicente: Multi veniunt ad [Col. 0564A] vos in vestimentis ovium; intus autem sunt lupi rapaces: a fructibus eorum cognoscetis eos (Matth. VII, 11): hi sunt videlicet [g 1Kb] qui quasi utilitate Christianos se jactant, ut sub velamento pii nominis gradientes, domum orationis ingressi sermonem serpentinae disputationis effundant, ut sagittent in obscuro rectos corde (Psal. X, 23), [h 1Kb] atque a veritate catholica avertendo ad 257 suae doctrinae rabiem diabolico more transducant, atque ovium simplicitatem defraudent. Et quidem multarum haeresum malignitatem ab apostolis nunc usque didicimus, et experti probavimus; sed nunquam tales [i 1Kb] canes Ecclesiae mysterium latratibus fatigarunt, quales nunc subito hostes fidei erumpentes, doctrina perfidiae pullulata, cujus sint discipuli verborum fructibus prodiderunt. Namque cum alii [Col. 0564B] haeretici singula sibi genera quaestionum male intelligendo proposuerint convellere atque concerpere de divinis institutionibus, isti non habentes vestem nuptialem [j 1Kb] sauciant catholicos, novi et veteris Testamenti, ut dixi, continentiam pervertentes, et spiritu diabolico interpretantes, illecebroso atque ficto sermone [k 1Kb] aliquantos Christianos coeperunt jam vastare, atque dementiae suae sociare, [l 1Kb] intra se continentes nequitiae suae virus. [m 1Kb] Verum illecti blasphemias suas conscriptione temeraria publice prodiderunt, et desperatae mentis furore conciti [n 1Kb] passim furorem gentilium [Col. 0565A] publicaverunt. Sed a fidelissimis 258 Christianis, viris genere optimis, religione praeclaris, ad meam humilitatem subito [a 1Kb] scriptura horrifica videtur esse delata, ut sacerdotali judicio detecta divinae legi contraria spiritali sententia deleretur. Nos sane [b 1Kb] nuptiarum vota non aspernanter accipimus, quibus velamine intersumus; sed virgines, quas nuptiae creant, Deo devotas majore honorificentia muneramus. Facto igitur presbyterio constitit doctrinae nostrae, id est Christianae legi, [c 1Kb] esse contrariam. Unde Apostoli secuti praeceptum, [d 1Kb] in eos qui aliud quam quod accepimus, annuntiabant, omnium nostrum tam presbyterorum et diaconorum, quam etiam totius cleri [e 1Kb] unam scitote fuisse sententiam: ut Jovinianus, Auxentius, Genialis, Germinator, Felix, [f 1Kb] Plotinus, [Col. 0565B] Marcianus, Januarius, et Ingeniosus, qui auctores novae haereseos et blasphemiae esse inventi sunt, divina sententia et nostro judicio in perpetuum damnati extra Ecclesiam remanerent. Quod custodituram sanctitatem vestram non ambigens, haec scripta direxi per 259 fratres et [g 1Kb] compresbyteros meos Crescentem, Leopardum, et Alexandrum, qui religiosum officium fidei possint spiritu adimplere ferventi.



CAPITULUM XXXI. [h 1Kb] Item Rescriptum episcoporum ad quem supra.
[Col. 0566A]

Domino dilectissimo fratri SIRICIO, AMBROSIUS, [i 1Kb] SABINUS, BASSIANUS, et caeteri.

Recognovimus in litteris sanctitatis tuae boni pastoris excubias, [j 1Kb] qui diligenter commissam tibi januam serves, et pia sollicitudine Christi ovile custodias; dignus quem oves Domini nostri audiant et sequantur. Et ideo [k 1Kb] quia nosti oviculas Christi, lupos facile deprehendis, et occurris quasi providus pastor, ne [l 1Kb] isti morsibus perfidiae suae feralique ululatu ovile Dominicum dispergant. Laudamus hoc, domine frater, nobis dilectissime, et toto concelebramus affectu. [m 1Kb] Nec miramur si luporum rabiem grex Domini perhorruerit, in quibus Christi vocem non recognovit. [Col. 0566B] Agrestis enim ululatus est, nullam virginitatis gratiam, nullum castitatis ordinem [n 1Kb] reservare, promiscue omnia velle confundere, diversorum gradus abrogare meritorum, et paupertatem quamdam coelestium remunerationum inducere: quasi Christo una sit palma quam tribuit, ac non plurimi abundent tituli praemiorum. 260 Simulant [o 1Kb] se isti non donare conjugio: sed quae potest laus esse conjugii, si nulla virginitatis est gloria? Neque vero nos sanctificatum [Col. 0567A] a Christo esse conjugium negamus, divina voce dicente: Erunt ambo in una carne, [a 1Kb] et in uno spiritu (Gen. II, 21; Matth. XIX, 5); sed prius est quod nati sumus quam quod effecti, multoque praestantius divini operis mysterium quam humanae fragilitatis remedium. Jure laudatur bona uxor, sed melius pia virgo praefertur, dicente Apostolo: Qui jungit virginem suam, bene facit; et qui non jungit, melius facit (I Cor. VII, 38); haec enim cogitat quae Dei sunt, illa quae mundi. Illa conjugalibus vinculis colligata est; haec libera vinculorum. Illa sub lege, ista sub gratia. Bonum conjugium, quo est inventa posteritas successionis humanae; sed melior est virginitas, per quam regni coelestis haereditas acquisita, et coelestium meritorum reperta successio. Per mulierem cura successit, [Col. 0567B] per virginem salus evenit. Denique speciale sibi donum virginitatis Christus elegit, atque integritatis munus exhibuit, atque in se repraesentavit, quod elegit in matre. Quanta amentia funestorum latratuum, ut iidem dicerent Christum ex virgine non potuisse generari, qui asserunt ex muliere editis humanorum pignorum partibus virgines permanere! Aliis ergo praestat Christus, quod sibi, ut dicunt, praestare non potuit? Ille vero [b 1Kb] etsi carnem suscepit, etsi homo factus est, ut hominem redimeret atque a morte revocaret, inusitato tamen, [c 1Kb] quasi munere venit in terras: ut quemadmodum dixerat: Ecce faciam omnia nova (Apoc. XXI, 5), partu immaculatae virginis nasceretur; et sicut scriptum est, crederetur nobiscum Deus. Sed [d 1Kb] de via perversitatis produntur dicere: [Col. 0567C] 261 Virgo concepit, sed non virgo generavit. Quae potuit ergo virgo concipere, [e 1Kb] non potuit virgo generare, cum semper conceptus praecedat, partus sequatur? Sed si doctrinis non creditur sacerdotum, credatur oraculis Christi, credatur monitis angelorum dicentium: Quia non est impossibile [f 1Kb] Deo omne verbum (Luc. I, 36): credatur et Symbolo apostolorum, quod Ecclesia Romana intemeratum semper custodit et servat. Audivit Maria vocem angeli, et quae ante dixerat; Quomodo [g 1Kb] erit istud? non de fide generationis interrogans, respondit postea: Ecce ancilla Domini: contingat mihi secundum verbum tuum (Ibidem, [Col. 0568A] 34). Haec est Virgo quae in utero concepit, Virgo quae peperit filium: sic enim scriptum est: Ecce Virgo in utero accipiet et pariet filium (Isai. VII, 14). Non enim concepturam tantummodo virginem, sed et parituram virginem dixit. Quae est autem illa porta sanctuarii, [h 1Kb] illa exterior ad orientem, quae manet clausa? Et nemo, inquit, [i 1Kb] pertransibit per eam; sed solus Deus Israel transivit per eam (Ezech. XLIV, 3). Nonne haec porta Maria est per quam in hunc mundum Redemptor intravit? Haec est porta justitiae, sicut ipse dixit: Sine nos implere omnem justitiam (Matth. III, 15). Haec porta est Maria de qua scriptum est: Quia Dominus [j 1Kb] pertransivit eam, et erit clausa post partum (Ezech. XLIV, 2): quia virgo concepit et genuit. Quid autem incredibile, si contra [Col. 0568B] usum naturalis originis peperit Maria et virgo [k 1Kb] permanet, quando contra usum naturae mare vidit et fugit, atque in fontem suum Jordanis fluenta remearunt? Non ergo excedit fidem quod virgo peperit; quando legimus quod et petra evomuit aquas, [l 1Kb] et in muri speciem maris unda solidata est. Non excedit fidem quod homo exivit ex virgine, quando petra fontem profluum scaturivit, ferrum super aquas natavit, ambulavit homo super aquas. Ergo si hominem 262 unda portavit, non potuit hominem virgo generare? [m 1Kb] At quem hominem? De quo legimus: Et mittet istis Dominus hominem qui eos faciet salvos, et notus erit Dominus Aegyptiis (Isai. XIX, 20). In veteri itaque Testamento, [n 1Kb] virgo Hebraeorum per mare duxit exercitum; in novo Testamento virgo, Regis [Col. 0568C] aula coelestis, electa est ad salutem. Quid autem? Etiam viduitatis attexamus praeconia, cum in Evangelio post virginis celeberrimum partum, Anna vidua subrogetur: quae vixerat cum viro suo annis septem a virginitate sua: Et haec vidua annorum octoginta quatuor, quae non discedebat de templo, jejuniis et obsecrationibus serviens die ac nocte. Merito ab illis viduitas despicitur, [o 1Kb] quae solet observare jejunia, quibus se dolent isti aliquo tempore esse maceratos, et propriam ulciscuntur injuriam, quotidianisque conviviis usuque luxuriae laborem abstinentiae propulsare desiderant; qui nihil rectius faciunt, quam [Col. 0569A] quod ipsi se suo ore condemnant. [a 1Kb] Sed Deum metuant, ne in istis illud jejunium reputetur. Eligant quod volunt, si aliquando jejunaverunt, gerant ergo boni facti sui poenitentiam; si nunquam, suam ergo ipsi intemperantiam et luxuriam confiteantur. [b 1Kb] Et iidem dicunt, Paulum magistrum luxuriae fuisse. At quis sit sobrietatis magister, si fuit ille luxuriae? qui castigavit corpus suum, et servituti redegit, atque jejuniis multis se debitam Christo observantiam detulisse memoravit (I Cor. IX, 27; II Cor. VI, 5, et XI, 27), [c 1Kb] non ut se laudaret, sed ut nos quid sequeremur doceret. Ille ergo luxuriam docuit qui ait: Quid adhuc velut viventes de hoc mundo decernitis? ne tetigeritis, ne attaminaveritis, ne gustaveritis, quae sunt omnia [d 1Kb] ad corruptelam (Colos. II, 20); qui ait: Non [Col. 0569B] in indulgentia corporis, non in honore aliquo ad saturitatem et diligentiam carnis (Ibid. I, 23), non in desideriis erroris, sed in spiritu, 263 quo renovamur, esse vivendum (Ephes. IV, 22). Si parum est quod Apostolus dixit, audiant prophetam dicentem: Et cooperui in jejunio animam meam. Ergo qui non jejunat, intectus et nudus est, et patet vulneri. Denique si Adam se texisset in jejunio, nudus non fuisset [e 1Kb] effectus. Ninive se a morte jejunio liberavit. Et ipse Dominus ait: Hoc genus non ejicitur nisi per orationem et jejunium (Matth. XVII, 20). Sed quid plura apid magistrum atque doctorem? cum jam dignum [f 1Kb] praemium illi retulerint perfidiae suae, qui [Col. 0570A] ideo huc venerunt, ne superesset locus in quo non damnarentur; qui vere se Manichaeos probaverunt, non credentes [g 2Kb] quia ex virgine . . . . . utique venisse non creditur. Quaenam haec est suppar novorum Judaeorum amentia? Si venisse non creditur, nec carnem creditur suscepisse. Ergo in phantasmate visus est, in phantasmate crucifixus est? Sed nobis in veritate crucifixus est, in veritate Redemptor est noster. Manichaeus est qui abnegat veritatem, qui carnem Christi negat; et ideo non est illi remissio peccatorum; sed est impietas Manichaeorum. Quam et clementissimus imperator exsecratus est, et omnes qui illos viderunt, quasi quaedam contagia refugerunt: sicut testes sunt fratres et compresbyteri nostri [Col. 0570B] Crescens, [h 1Kb] Leopardus, et Alexander sancto ferventes Spiritu, qui eos omnium exsecratione damnatos, [i 1Kb] Mediolanensique ex urbe profugos 264 reliquerunt. Itaque Jovinianum, Auxentium, Germinatorem, Felicem, [j 1Kb] Plotinum, Genialem, Marcianum, Januarium et Ingeniosum, quos sanctitas tua damnavit, scias apud nos quoque secundum judicium tuum esse damnatos. Incolumem te et florentissimum Deus noster tueatur omnipotens, domine dilectissimo frater. Item subscriptio [k 2Kb] . Ego Eventius episcopus saluto sanctitatem tuam in Domino, et huic epistolae subscripsi. Maximus episcopus, Felix episcopus, Bassianus episcopus, [l 1Kb] Theodolus episcopus. Ex jussu Domini mei episcopi Geminiani, ipso praesente [Col. 0571A] subscripsi, Aper presbyter, Eustasius episcopus, Constantius episcopus, Eustasius episcopus. [a 1Kb] Et omnes ordine subscripserunt.



CAPITULUM XXXII. [b 1Kb] Epistola Zosimi papae ad Esicium Salonitanum episcopum, de monachis et laicis ad gradus ecclesiasticos accedere cupientibus.

[c 1Kb] ZOSIMUS papa ESICIO episcopo Salonitano.

Exigit dilectio tua praeceptum apostolicae sedis, in quo Patrum decreta consentiunt 265 et significas nonnullos ex monachorum [d 1Kb] populari coetu, quorum solitudo quavis frequentia major est: sed et laicos ad sacerdotium festinare. Hoc autem [e 1Kb] sub praedecessoribus nostris specialiter, et nuper a nobis interdictum [Col. 0571B] constat litteris ad Gallias Hispaniasque transmissis: in quibus [f 1Kb] provinciis familiaris est ista praesumptio; quamvis nec Africa super hac admonitione nostra habeatur aliena: ne quis penitus contra Patrum praecepta, qui ecclesiasticis disciplinis per ordinem non fuisset imbutus, et temporis approbatione divinis stipendiis eruditus, nequaquam ad summum Ecclesiae sacerdotium aspirare praesumeret; et non solum in eo ambitio inefficax haberetur, verum etiam in ordinatores ejus, ut carerent eo ordine quem sine ordine contra praecepta Patrum crediderant praesumendum. Unde miramur ad dilectionem tuam statuta sedis apostolicae perlata non fuisse. Laudamus igitur constantiam propositi tui, frater charissime, nec aliud [Col. 0571C] de pontificii tui veteri censura auctoritatis genus exspectandum fuit, quam ut talibus ambitionibus pro praeceptis Patrum in procinctu fidei constitutus, occurreres. Igitur si quid auctoritati tuae, quod nos non opinamur, aestimas defuisse, supplemus. [g 1Kb] Vos obsistite talibus ordinationibus, obsistite superbiae et arrogantiae venienti. Tecum faciunt praecepta Patrum, tecum apostolicae sedis auctoritas. Si enim officia saecularia principem locum, non vestibulum actionis ingressis, sed per plurimos gradus examinato temporibus deferunt, quis ille tam arrogans, tam impudens invenitur, ut [h 1Kb] in coelesti militia, quae propensius [Col. 0572A] ponderanda est, et sicut aurum repetitis ignibus exploranda, statim dux esse desideret, cum tyro ante non fuerit; et prius velit docere [i 1Kb] quam discere? Assuescat in Dominicis castris in lectorum gradu primitus divini rudimenta servitii, nec illi vile sit exorcistam, acolythum, subdiaconum, [j 1Kb] diaconum per ordinem fieri; nec saltu, 266 sed statutis majorum ordinatione temporibus. Jam vero ad presbyterii fastigium talis accedat, ut et nomen aetas impleat, et meritum probitatis stipendia [k 1Kb] acta testentur. Jure inde summi pontificis locum sperare debebit. [l 1Kb] Facit hoc nimia remissio consacerdotum nostrorum; qui pompam multitudinis quaerunt, et putant ex hac turba aliquid sibi dignitatis acquiri. Hinc passim numerosa [Col. 0572B] popularitas, etiam in his locis ubi solitudo est, talium reperitur, dum parochias extendi cupiunt, aut quibus aliud praestare non possunt, divinos ordines largiuntur; quod oportet districti semper esse judicii. Rarum enim est omne quod magnum est. Proinde nos, ne quid [m 1Kb] meritis dilectionis tuae derogemus, ad te potissimum scripta direximus, quae in omnium fratrum et coepiscoporum nostrorum facies ire notitiam; non tantum eorum qui in ea provincia sunt, sed etiam qui vicinis dilectionis tuae provinciis adjunguntur. [n 1Kb] Sciet quisquis hoc postposita Patrum et apostolicae sedis auctoritate neglexerit, a nobis districtus vindicandum, ut loci sui minime dubitet sibi non constare rationem, si hoc putat post tot prohibitiones, [o 1Kb] impune [Col. 0572C] tentari. Contumeliae enim studio fit, quidquid totiens interdictum usurpatur. Haec autem singulis gradibus observanda sunt tempora. Si ab infantia ecclesiasticis ministeriis nomen dederit, inter lectores usque ad vicesimum aetatis annum continuata observatione perduret. Si major jam et grandaevus accesserit, [p 1Kb] ita tamen ut post baptismum statim si divinae militiae desiderat mancipari, sive inter lectores, sive inter exorcistas quinquennio teneatur. Exinde acolythus, vel subdiaconus quatuor annis sit; et sic ad benedictionem diaconatus, [q 1Kb] si meretur, accedat; in quo ordine quinque annis, si inculpate se gesserit, haerere [Col. 0573A] debebit. Exin suffragantibus stipendiis per tot gradus datis propriae fidei documentis [a 1Kb] presbyterium poterit promereri. De quo loco, 267 si eum exactior ad bonos mores vita perduxerit, summum [b 1Kb] pontificium sperare debebit, hac tamen lege servata, ut neque digamus [c 1Kb] neque poenitens ad hos gradus possit admitti. Sane, [d 1Kb] ut etiam defensores Ecclesiae, qui ex laicis fiunt, supradicta observatione teneantur, si meruerint in ordine esse clericatus. Data [e 1Kb] VIII kalendas Martias, Honorio XII et Theodosio VIII Augustis consulibus.



CAPITULUM XXXIII. [f 1Kb] Commonitorium Zosimi papae presbyteris et diaconibus [g 2Kb] suis Ravennae constitutis.

Ex relatione fratris nostri [h 1Kb] Archiami presbyteri [Col. 0573B] qualiter suscepti sitis vel quid egeritis cognovimus, vel qualiter illi suscepti sint qui contra canones adversus nos ad comitatum, nescio qua audentes temeritate, ire voluerunt. Ad quos haec, quae nunc misimus, [i 1Kb] olim scripta feceramus, eorum quas injuriose miserant respondentes 268 epistolis. Sed quoniam [j 1Kb] non potuerunt rei in sua, hoc est in nostra Ecclesia Romana, cum nostris compresbyteris commorari, has ad vos illis tradendas litteras destinavimus: in quibus decreto nostro sanximus memoratos perturbatores [Col. 0574A] omnium ab apostolicae sedis nostrae communione alienos fuisse, atque nostra subscriptione prolatam sententiam suscepisse. [k 1Kb] Illi etiam qui effrenato horum facto consilioque assensum commodare voluerunt, vestrae charitatis est aestimare qualiter habeantur; quibus [l 1Kb] hoc objicere vos debetis, quod juxta canonum praecepta fortiter incurrere, et qualiter presbyteros non decebat, rebelles existere [m 1Kb] tentaverunt. Vos autem monemus in speculis esse debere, [n 1Kb] ne qua eorum prorumpat audacia, quos anathematizatos scit sancta et apostolica Ecclesia. De his vero qui eorum se societati junxerunt, quid agere debeamus, cum reversi fueritis, consilio meliori tractabimus. [o 1Kb] Data quinto nonas Octobris, Honorio XII et Theodosio [Col. 0574B] VIII Augustis consulibus.



269 CAPITULUM XXXIV. [p 1Kb] Epistola Bonifacii papae ad Hilarium episcopum Narbonensem de Patroclo episcopo.

[q 1Kb] BONIFACIUS HILARIO episcopo Narbonensi.

[r 1Kb] Difficile quidem fidem querimoniis commodamus, quarum sacerdotes Domini pulsat intentio, maxime cum eos loquuntur quippiam contra statuta Patrum tentasse; sed frequenter has asserit, sicut nunc, multitudo causantium. Ecce enim, ut charitas tua recognoscit ex subditis, Lutubensis Ecclesiae cleri [Col. 0575A] ordo vel plebis preces suas et lacrymas ad nos, quantum datur intelligi, magno cum dolore miserunt, dicentes coepiscopum nostrum Patroclum sua petitione cessante, in locum decedentis episcopi nescio quem in aliena provincia, praetermisso metropolitano, contra Patrum regulas ordinasse. Quod nequaquam possumus ferre patienter, quia [a 1Kb] convenit nos paternarum sanctionum diligentes esse custodes. Nullis enim videtur incognita synodi constitutio Nicaenae, quae ita praecepit, ut eadem proprie verba ponamus: per unamquamque provinciam jus metropolitanos singulos habere debere, nec cuiquam duas esse [b 1Kb] posse subjectas. Quod illi, quia aliter credendum non est, servandum sancto suggerente sibimet [Col. 0575B] Spiritu censuerunt. Unde, frater charissime, si ita res sunt, et Ecclesiam supradictam provinciae tuae limes [c 1Kb] includit, nostra auctoritate commonitus, quod quidem facere sponte deberes, desideriis supplicantum et voluntate respecta, ad eumdem locum in quo ordinatio talis celebrata dicitur, 270 metropolitani jure munitus et praeceptionibus nostris fretus accede; intelligens arbitrio tuo secundum regulas Patrum quaecunque facienda sunt, a nobis esse concessa: ita ut peractis omnibus apostolicae sedi quidquid statueris te referente clarescat, cui totius provinciae [d 1Kb] suae ordinationem liquet esse mandatam. Nemo ergo eorum terminos audax temerator excedat, nec [e 1Kb] aliquis in eorum contumeliam partibus suis, [Col. 0575C] quae sibi ab his non videntur concessa, defendat. Cesset hujusmodi pressa nostra auctoritate praesumptio eorum qui ultra licitum suae limitem dignitatis extendunt. Quod idcirco dicimus, ut advertat charitas tua adeo nos canonum [f 1Kb] cautius praecepta servare, ut ita [g 1Kb] censio quoque nostra diffiniat, quatenus metropolitani sui unaquaeque provincia in omnibus rebus semper ordinationem exspectet. Data [h 1Kb] quinto [Col. 0576A] idus Februar., Honorio XIII et Theodosio X Augustis consulibus.



CAPITULUM XXXV. [i 1Kb] Epistola Coelestini papae ad episcopos Viennenses et Narbonenses titulorum XI.

COELESTINUS universis episcopis per Viennensem et Narbonensem provincias constitutis.

Cuperemus quidem de vestrarum Ecclesiarum ita ordinatione gaudere, ut congratularemur potius de profectu quam aliquid admissum [j 1Kb] contra disciplinam ecclesiasticam doleremus. Ad nostram enim laetitiam et bene facta proveniunt, et moeroris aculeis nos, quae fuerint male facta, compungunt. Nec silere possumus, [k 1Kb] cum 271 hoc, ut ab illicitis revocemus [Col. 0576B] aliquos, officii nostri provocemur instinctu: in speculis a Deo constituti, ut vigilantiae nostrae diligentiam comprobantes, et quae coercenda sunt resecemus, et quae observanda sunt sanciamus. [l 1Kb] Et quamvis circa longinqua spiritualis cura non deficit, sed se per omnia, qua Domini nomen praedicatur, extendit; nec notitiam nostram subterfugiant, quae in eversionem regularum novellae praesumptionis auctoritate tentantur.

I. Didicimus enim quosdam Domini sacerdotes superstitioso potius cultui [m 1Kb] servire, quam mentis vel fidei puritati. Sed non mirum, si contra ecclesiasticum morem [n 1Kb] faciunt, qui in Ecclesia non creverunt, sed alio venientes [o 1Kb] itinere, secum haec in Ecclesiam [Col. 0576C] quae in alia conversatione habuerant intulerunt, amicti pallio, et lumbos praecincti, credentes se Scripturae fidem non per spiritum, sed [p 1Kb] per litteram completuros. Nam si ad hoc ista praecepta sunt, ut taliter servarentur, cur non fiunt pariter quae sequuntur, ut lucernae ardentes in manibus una cum baculo teneantur? Habent suum ista mysterium, et intelligentibus [q 1Kb] ita clara sunt, ut ea magis qua decet [Col. 0577A] significatione serventur. Nam in lamborum praecinctione castitas, in baculo regimen pastorale, in lucernis ardentibus boni fulgor operis, de quo dicitur: Opera bona vestra luceant (Matth. V, 16), indicantur. [a 1Kb] Habeant tamen istum forsitan cultum, morem potius quam rationem sequentes, qui semotioribus habitant locis, et procul a caeteris degunt: unde hic habitus in Ecclesiis Gallicanis, ut tot annorum, tantorumque pontificum in alterum habitum consuetudo vertatur? Discernendi a plebe vel caeteris sumus doctrina, non veste; conversatione, non habitu; mentis puritate, non cultu. Nam si studere [b 1Kb] incoeperimus novitati, traditum nobis a patribus ordinem calcabimus, ut locum [c 1Kb] supervacuis superstitionibus [Col. 0577B] faciamus.

272 II. Rudes ergo fidelium mentes ad talia non debemus inducere; docendi enim potius sunt quam [d 1Kb] ludendi; nec imponendum eorum est oculis, sed mentibus infundenda praecepta sunt. Erant quidem multa quae pro disciplina ecclesiastica vel ipsius rei dicere ratione possemus; sed ab his ad alia devocamur.

III. Agnovimus [e 1Kb] poenitentiam morientibus denegari, nec illorum desideriis annui qui obitus sui tempore hoc animae suae cupiunt remedio subveniri. Horremus, fateor, tantae impietatis aliquem reperiri, ut de Dei pietate desperet; quasi non possit ad se quovis tempore concurrenti succurrere, et periclitantem [Col. 0577C] sub onere peccatorum hominem, pondere quo se ille expediri desiderat, liberare. Quid hoc, rogo, aliud est quam morienti mortem addere, ejusque animam sua crudelitate, ne absoluta possit esse, occidere? cum Deus ad subveniendum paratissimus invitans ad poenitentiam, sic promittat: Peccator, inquit, quacunque die conversus fuerit, peccata ejus non imputabuntur ei: et iterum: Nolo mortem peccatoris; [f 1Kb] sed tantum convertatur et vivat (Ezech. XXXIII, 12, et XVIII, 23). Salutem ergo homini adimit, quisquis mortis tempore [g 1Kb] speratam poenitentiam denegarit; et desperavit de clementia Dei, qui eam ad [Col. 0578A] subveniendum morienti sufficere vel in momento posse non credidit. Perdidisset latro praemium, in cruce ad dexteram Christi pendens, si illum unius horae poenitentia non juvisset (Luc. XXIII, 42). Cum esset in poena poenituit, et per unius sermonis professionem habitaculum paradisi, Deo promittente, promeruit. Vera ergo ad Deum conversio in ultimis positorum, mente potius est aestimanda, non tempore, propheta hoc taliter asserente: Cum conversus ingemueris, tunc salvus eris (Ezech. XVIII et XXXIII). Cum ergo sit Dominus cordis inspector, quovis tempore non est deneganda poenitentia postulanti, cum [h 1Kb] ille se obliget judici, cui occulta omnia noverit revelari.

[Col. 0578B] 273 IV. Ordinatos vero quosdam, [i 1Kb] fratres charissimi, coepiscopos, qui nullis ecclesiasticis ordinibus ad tantae dignitatis fastigium fuerint instituti, contra Patrum decreta, hujus usurpatione qui se hoc recognoscit fecisse, didicimus: cum ad episcopatum his gradibus, quibus frequentissime cautum est, debeat perveniri, ut minoribus initiati officiis, ad majora firmentur. Debet enim ante esse discipulus quisquis doctor esse desiderat, ut possit docere quod didicit. Omnis vitae [j 1Kb] institutio, hac ad id quo tendit, se ratione confirmat. Qui minime litteris operam dederit, praeceptor non potest esse litterarum. Qui non per singula stipendia creverit, ad emeritum stipendii ordinem non potest pervenire. Solum sacerdotium [k 1Kb] inter ista, rogo, vilius est, quod facilius tribuatur, [Col. 0578C] cum difficilius impleatur? Sed jam non [l 1Kb] satis est laicos ordinare quos nullus fieri ordo permittit, sed etiam quorum crimina longe lateque per omnes pene sunt nota provincias, ordinantur.

V. Daniel [m 1Kb] nuper missa relatione ex Orientalibus ad nos partibus, ab omni quod tenuerat virginum monasterio, nefariis est objectionibus accusatus. [n 1Kb] Multa de multis objecta flagitia. [o 1Kb] In quanam lateret terrarum parte quaesitus, ut si suae innocentiae confideret, contra se judicium postulatum minime declinaret. [p 2Kb] Missa ad Arelatensem episcopum per Fortunatum [Col. 0579A] subdiaconum nostrum, ut ad judicium episcopale destinaretur, epistola. Tantis gravatus testimoniis, tanta facinorum accusatione pulsatus, sacrarum, ut dicitur, virginum pollutus incestu, episcopus asseritur ordinatus; [a 1Kb] (in nostris libelli scriniis continentur, quorum ad vos quoque exemplaria direximus) in pontificii dignitatem hoc tempore 274 quo ad causam dicendam missis a nobis litteris vocabatur, obrepsit. Sacro nobis absit injuria. Facilius est ut hanc dignitatem tali dando ipse amiserit ordinator, quam eam obtineat ordinatus: cui convicto sociabitur qui eum sibi credidit largiendo pontificium sociandum. Qualis enim ipse sit, quisquis tales [b 1Kb] ordinarit, ostendit. His ergo in medium nunc deductis, cum plerique vestrum sint qui apostolicae sedis statuta cognoverint, nobiscum [Col. 0579B] tempore aliquanto versati, ad disciplinae normam nostris conventa adhortationibus, omnia fraternitas vestra revocare festinet.

VI. Primum, ut juxta decreta canonum unaquaeque provincia suo metropolitano contenta sit, ut decessoris nostri data ad Narbonensem episcopum continent constituta (Bonif. ep. ad Hilar., sup. c. 34); nec [c 1Kb] usurpationis locus alicui sacerdoti in alterius concedatur injuriam. Sit concessis sibi contentus unusquisque limitibus. Alter in alterius provincia nihil praesumat; nec emeritis in suis Ecclesiis clericis peregrini et extranei, et qui ante ignorati sint, ad exclusionem eorum qui bene de suorum civium merentur testimonio, praeponantur, ne novum quoddam, de quo episcopi fiant, institutum videatur esse collegium. [Col. 0579C] [d 1Kb] Nullus invitis detur episcopus. Cleri, plebis, et ordinis consensus ac desiderium requiratur. Tunc alter de altera eligatur Ecclesia, si de civitatis ipsius clericis cui est episcopus ordinandus, nullus dignus (quod evenire [e 1Kb] non credimus) potuerit reperiri. Primum enim illi reprobandi sunt, ut aliqui de alienis [Col. 0580A] Ecclesiis merito praeferantur. Habeat unusquisque suae fructum militiae in Ecclesia in qua suam per omnia officia transegit aetatem. In aliena stipendia minime alter obrepat, nec alii 275 debitam alter [f 1Kb] sibi audeat vindicare mercedem. Sit facultas clericis renitendi, si se viderint praegravari, et quos sibi ingeri ex transverso agnoverint, non timeant refutare. Qui si non debitum praemium, vel liberum de eo qui eos recturus est, debent habere judicium.

VII. Abstineatur ab illicitis ordinationibus. Nullus ex laicis, nullus digamus, nullus qui sit viduae maritus aut fuerit, ordinetur; sed irreprehensibilis, et qualem elegit Apostolus, fiat.

VIII. Per Moysem Dominus praecepit: Virginem accipiat sacerdos [g 1Kb] uxorem (Lev. XXI, 13). Subsequitur [Col. 0580B] et supplet Apostolus eodem locutus spiritu: unius uxoris virum (I Tim. II, 2) debere episcopum consecrari. [h 1Kb] Ad hanc ergo eligantur formulam sacerdotes; et si quae factae sunt ordinationes illicitae, removeantur: quoniam stare non possunt, nec discussionem nostram subterfugere poterunt, quamvis latere se aestiment [i 1Kb] qui aliter pervenerunt: ut nulla religionis reverentia obscuritate fuscetur.

IX. Non sit vana gloriatio palliatis. Episcopalem morem qui episcopi sunt sequantur.

X. Daniel, qui, ut diximus, accusationem pontificali honore [j 1Kb] subterfugere posse se credidit, et ad fastigium tantum accusatores suos fugiendo pervenit, a sanctitatis vestrae coetu interim se noverit segregatum: qui se nostro judicio [k 1Kb] debet objicere, si conscientiae [Col. 0580C] suae novit confidentiam se habere.

XI. Massiliensis vero Ecclesiae sacerdotem, qui dicitur, quod [l 1Kb] dictu nefas est, in necem fratris taliter gratulatus, ut huic qui ejus sanguine cruentatus advenerat, portionem cum eodem habiturus occurreret, [m 1Kb] vestro audiendum collegio delegamus. Data [n 1Kb] VIII [Col. 0581A] kal. Aug., Felice et Tauro clarissimis viris consulibus.



276 CAPITULUM XXXVI. [a 1Kb] Epistola Coelestini papae ad episcopos Apuliae et Calabriae.

COELESTINUS universis episcopis per Apuliam et Calabriam constitutis.

Nulli sacerdotum suos [b 1Kb] liceat canones ignorare, nec quidquam facere quod Patrum possit regulis obviare. Quae enim a nobis res digne servabitur, si decretalium norma constitutorum pro aliquorum libito, licentia populis permissa, frangatur?

Audivimus quasdam propriis destitutas rectoribus civitates episcopos sibi petere [c 1Kb] velle de laicis, tantumque fastigium tam vile credere, ut hoc his qui [Col. 0581B] non Deo, sed saeculo militaverint, aestiment nos posse conferre; non solum male de suis clericis, in quorum contemptum hoc faciunt, judicantes, sed de nobis pessime, quos credunt hoc posse facere, sentientes. Quod nunquam auderent, si non quorumdam illic his consentiens [d 1Kb] sententia conniveret. Ita nihil quae frequentius sunt decreta proficiunt, ut hoc, quasi nunquam de hac parte scriptum fuerit, ignoretur.

Quid proderit per singula clericos stipendia militasse, et omnem egisse in Dominicis castris aetatem, si qui his praefuturi sunt ex laicis requiruntur? qui vacantes saeculo, et omnem ecclesiasticum ordinem nescientes, saltu praepropero in alienum honorem ambiunt immoderata cupiditate transcendere, et in aliud vitae genus, calcata reverentia ecclesiasticae disciplinae, [Col. 0581C] transire. Talibus itaque, fratres charissimi, [e 1Kb] qui juris nostri, id est, canonum gubernacula custodimus, necesse est obviemus, hisque fraternitatem vestram epistolis commonemus, ne quis laicum ad ordinem [f 1Kb] clericatus admittat, 277 et sinat fieri, unde et illum decipiat, et sibi causas generet quibus reus constitutis decretalibus fiat.

Docendus est populus, non sequendus; nosque, si nesciunt, eos quid liceat, quidve non liceat, commonere, non his consensum praebere debemus. Quisquis [g 1Kb] vero conatus fuerit tentare prohibita, sentiet censuram sedis apostolicae minime defuturam. Quae enim sola admonitionis auctoritate non corrigimus, necesse est per severitatem congruentem regulis vindicemus. [Col. 0582A] Per totas ergo hoc, quae propriis rectoribus carent Ecclesias volumus innotescat [h 1Kb] ; ut nullus sibi spe aliqua forsitan blanditus illudat. Data [i 1Kb] XII kal. Aug. Florentio et Dionysio viris clarissimis consulibus.



CAPITULUM XXXVII. [j 1Kb] Expositio fidei catholicae atque apostolicae contra haeresim Arianam.

Nos Patrem, et Filium, et Spiritum sanctum confitemur, ita in Trinitate perfecta, ut et plenitudo sit Divinitatis, et unitas potestatis. Nam tres Deos dicit qui Divinitatem separat Trinitatis. Pater Deus, Filius Deus, Spiritus sanctus Deus, et tres unum sunt in Christo Jesu. Tres itaque [k 1Kb] personae, sed una potestas. Ergo diversitas plures facit; unitas vero potestatis [Col. 0582B] excludit numeri quantitatem: quia unitas numerus non est. [l 1Kb] Itaque unus Deus, una Fides, unum Baptisma. Si quis vero hanc fidem non habet, catholicus non potest dici, [m 1Kb] quia catholicam non tenet fidem; alienus est, profanus est, et adversus veritatem rebellis.



278 CAPITULUM XXXVIII [n 1Kb] Faustini presbyteri fides missa Theodosio imperatori.

Sufficiebat fides conscripta apud Nicaeam adversus haeresim Arianam. Sed quia pravo ingenio quidam sub illius fidei confessione impia verba [o 1Kb] commutant, nobis invidiam facientes, quod velut haeresim Sabellii tueamur; paucis et contra Sabellium primae fidei confessione signamus; et contra hos qui sub nomine catholicae fidei impia verba defendunt, dicentes tres [Col. 0582C] esse substantias, cum semper catholica fides unam substantiam Patris, et Filii, et Spiritus sancti, confessa sit.

Nos Patrem credimus, qui non sit Filius, sed habeat Filium de se sine initio genitum, non factum; et Filium credimus, qui non sit Pater, sed habeat Patrem, de quo sit genitus, non factus; et Spiritum sanctum credimus, qui sit vere Spiritus Dei. Unde et divinae Trinitatis unam substantiam confitemur: quia qualis est Pater secundum substantiam, talem genuit et Filium; et Spiritus sanctus non creatura existens, sed Spiritus Dei; non est alienus a substantia Patris et Filii, sed est ejusdem et ipse substantiae cum Patre et Filio, sicut ejusdem Deitatis. Nam qui nos putant [Col. 0583A] esse Apollinaristas, sciant quod non minus Apollinaris haeresim exsecramur quam Arianam. Miramur autem illos catholicos probari posse, qui Patris, et Filii, et Spiritus sancti, tres substantias confitentur. Sed et si dicunt non se credere Filium Dei, aut Spiritum sanctum creaturam; tamen contra impiam fidem sentiunt, cum dicunt tres esse substantias: consequens est enim ut tres Deos confiteantur, qui tres substantias confitentur. Quam vocem semper catholici exsecrati sunt.



279 CAPITULUM XXXIX. [a 2Kb] Alter libellus fidei.

Credimus [b 1Kb] unum Deum, Patrem omnipotentem, [c 1Kb] et unum unigenitum Filium ejus Deum et Dominum Salvatorem nostrum, et Spiritum sanctum Deum: [Col. 0583B] non tres deos Patrem, et Filium, et Spiritum sanctum, sed unum Deum esse confitemur. Non sic unum Deum, quasi solitarium; nec eumdem, qui [d 1Kb] ipse sibi Pater sit, ipse et Filius; sed Patrem verum, qui genuit Filium verum, [e 1Kb] ut est Deus de Deo, lumen de lumine, vita ex vita, perfectum de perfecto, totum a toto, plenum a pleno; non creatum, sed genitum; non ex nihilo, sed ex Patre, [f 1Kb] unius substantiae cum Patre: [g 1Kb] Spiritum vero sanctum Deum, non ingenitum, neque genitum, non creatum, 280 nec factum; [Col. 0584A] sed Patris et Filii, semper in Patre, et Filio [h 1Kb] coaeternum. Veneramur tamen unum Deum; [i 1Kb] quia ex uno Patre totum quod Patris est, [j 1Kb] natus est, Filius Deus, et in Patre totum quod inest, totum genuit Filium. Pater Filium generans non minuit, nec amisit plenitudinis suae deitatem, totum autem [k 1Kb] quod Deus Pater est, id esse et Filium ab eo natum, certissime tenentes. [l 1Kb] Cum Spiritu sancto unum Deum piissime confitemur Jesum Christum Dominum nostrum, Dei Filium, per quem [m 1Kb] omnia facta sunt quae in coelis et quae in terra, visibilia et invisibilia: propter nostram salutem [n 1Kb] descendit de coelo, qui nunquam desierit esse in coelo; natus de Spiritu sancto ex Virgine Maria. Verbum caro factum, non amisit quod fuerat, sed coepit esse quod non erat. [o 1Kb] Non demutatum, sed [Col. 0584B] permanentem etiam hominem natum, non putative, sed vere; non aerium, sed corporeum; non phantasticum, sed carneum; ossa, sanguinem, sensum, et animam habentem, [p 1Kb] ita 281 verum Deum et verum hominem intelligimus; ita verum hominem verum Deum fuisse nullo modo ambigimus. Confitendum [q 1Kb] est hunc eumdem Dominum nostrum Jesum Christum adimplesse legem et prophetas, passum sub Pontio Pilato, [r 1Kb] crucifixum secundum Scripturas, mortuum et sepultum secundum Scripturas, tertia [Col. 0585A] die a mortuis resurrexisse, assumptum in coelos, sedere ad dexteram Patris, inde venturum judicare vivos et mortuos exspectamus. In hujus morte et sanguine mundatos [a 1Kb] remissionem peccatorum consecutos; resuscitandos nos ab eo in his corporibus et in eadem carne qua nunc sumus; sicut et ipse in eadem carne qua natus est, et passus, et mortuus, [b 1Kb] resurrexit; et animas cum hac carne vel corpora nostra ab eo, aut vitam aeternam, praemium boni meriti, aut sententiam pro peccatis aeterni supplicii recepturos.



282 CAPITULUM XL. [c 2Kb] Libellus Augustini de fide catholica contra omnes haereses.

Credimus in unum verum Deum, Patrem, et Filium, [Col. 0585B] et Spiritum sanctum, visibilium et invisibilium factorem, per quem creata sunt omnia in coelo et in terra. Hunc unum [d 1Kb] Deum, et hanc unam divini nominis esse Trinitatem. Patrem non esse Filium, sed habere Filium, qui Pater non sit; Filium non esse Patrem, [e 1Kb] sed Filium Dei esse natura; Spiritum quoque Paraclitum esse, qui nec Pater sit ipse, nec Filius, sed a Patre [f 1Kb] procedat. Est ergo ingenitus Pater, genitus Filius, non genitus Paraclitus, sed a Patre procedens. Pater est cujus vox est haec audita [Col. 0586A] de coelis: Hic est Filius meus dilectus, in quo [g 1Kb] mihi bene complacui; ipsum audite: Filius est qui ait: Ego a Patre exivi, et a Deo veni in hunc mundum. [h 1Kb] Paraclitus ipse est de quo Filius ait: Nisi abiero ad Patrem Paraclitus non veniet ad vos. Hanc Trinitatem personis distinctam, [i 1Kb] substantiam unam, virtutem, potestatem, majestatem, indivisibilem, indifferentem. Praeter illam nullam divinam esse naturam, vel angeli, 283 [j 1Kb] vel spiritus vel virtutis alicujus, quae Deus esse credatur. Hunc igitur Filium Dei, Deum natum a Patre ante omne omnino principium sanctificasse [k 1Kb] uterum Mariae Virginis, atque ex ea verum hominem, sine viri generatum semine suscepisse: [l 1Kb] id est, Dominum Jesum Christum, non imaginarium corpus, aut forma sola compositum, sed solidum; [Col. 0586B] atque hunc et esurisse, et sitisse, et doluisse, et flevisse, [m 1Kb] et omnia corporis exitia sensisse; postremo crucifixum, mortuum et sepultum, tertia die resurrexisse; conversatum postmodum [n 1Kb] cum discipulis, misisse ipsis Paraclitum, dum ad coelos ipse ascendisset. Hunc Filium hominis vocari veraciter credimus vel confitemur. Resurrectionem veram humanae credimus carnis; animam autem hominis non divinam esse substantiam vel Dei partem, [o 1Kb] sed creaturam divina voluntate factam, non de coelo lapsam.

[Col. 0587A] Si quis ergo dixerit vel crediderit a Deo omnipotente mundum hunc factum non fuisse, atque ejus omnia instrumenta; anathema sit.

Si quis crediderit atque dixerit Deum Patrem eumdem Filium esse, vel Paraclitum; anathema sit.

Si quis dixerit atque crediderit [a 1Kb] Dominum Filium eumdem esse, vel Patrem, vel Paraclitum; anathema sit.

284 [b 1Kb] Si quis dixerit Paraclitum Spiritum eumdem esse vel Patrem, vel Filium; anathema sit.

[c 1Kb] Si quis dixerit atque crediderit hominem Jesum Christum a Filio Dei assumptum non fuisse; anathema sit.

[d 1Kb] Si quis dixerit atque crediderit Filium Dei Deum passum; anathema sit.

[Col. 0587B] Si quis dixerit atque crediderit hominem Jesum Christum hominem impassibilem fuisse; anathema sit.

Si quis dixerit atque crediderit alterum Deum esse priscae legis, alterum Evangeliorum; anathema sit.

Si quis dixerit atque crediderit ab altero Deo mundum [e 1Kb] fuisse factum quam ab illo de quo scriptum est: In principio Deus fecit coelum et terram (Genes. I. 1): qui solus Deus verus est; anathema sit.

Si quis dixerit atque crediderit corpora humana [f 1Kb] non resurrectura post mortem; anathema sit.

Si quis dixerit atque crediderit animam humanam Dei portionem vel Dei esse substantiam; anathema sit.

Si quis aliquas Scripturas praeter eas quas catholica Ecclesia recepit, vel in auctoritatem habendas [Col. 0587C] esse [g 1Kb] crediderit, vel fuerit veneratus; anathema sit.



285 CAPITULUM XLI. [h 1Kb] Exempla testimoniorum sanctorum Patrum, de duabus naturis in una persona D. N. Jesu Christi indiscrete et distincte manentibus.
[Col. 0588A]

[i 1Kb] Sancti HILARII Pictavensis episcopi et confessoris de Fide catholica libro secundo.

Humani enim generis causa Dei Filius natus ex Virgine et Spiritu sancto ipso sibi in hac operatione consorte, et sua, videlicet Dei, inumbrante virtute, corporis sibi initia consevit, et exordia carnis instituit, ut homo factus ex Virgine naturam in se carnis acciperet, perque hujus assumptionis societatem sanctificatum in eo universi generis humani corpus existeret: ut quemadmodum omnes in se, per id quod corporeum se esse voluit, conderentur; ita rursum in omnes ipse per id quod ejus est invisibile referretur. [Col. 0588B] Dei igitur imago invisibilis pudorem humani exordii non recusavit, et per conceptionem, partum, vagitum et cunas, omnes naturae nostrae contumelias transcurrit. Quid tandem a nobis dignum tantae dignationis [j 1Kb] affectui rependetur? Inenarrabilis a Deo originis unus unigenitus Deus in corpusculi humani formam sanctae Virginis utero insertus accrescit, et qui continet omnia, et intra quem, et per quem cuncta sunt, humani partus lege profertur, et ad cujus vocem angeli atque archangeli tremunt, coelum et terra, et omnia hujus mundi resolventur elementa, [k 1Kb] infantiae vagitus auditur; et qui invisibilis et incomprehensibilis est, non visu, sensu, tactuque moderandus, cunis est obvolutus. Haec si quis indigna Deo recolit, tanto se majoris beneficii obnoxium confitebitur, quanto minus haec [Col. 0588C] Dei conveniunt majestati. Non ille eguit homo effici, per quem homo factus est; sed nos 286 eguimus ut Deus [l 1Kb] caro fieret et habitaret in nobis; id est assumptione carnis unius interna universae carnis incoleret. Humilitas ejus nostra est nobilitas, contumelia ejus [Col. 0589A] honor noster est. Quod ille Deus in carne consistens, hoc nos vicissim in Deum ex carne renovati.

Item ejusdem in libro IX, inter caetera. Nescit plane, vitam suam nescit, qui Christum Jesum ut verum Deum, ita verum hominem ignorat; et ejusdem periculi res est Christum Jesum vel spiritum Deum, vel carnem nostri corporis [a 1Kb] denegare. Omnis, inquit, qui confitebitur me coram hominibus, confitebor et ego eum coram Patre meo, qui est in coelis. Qui autem negaverit me coram hominibus, negabo et ego eum coram Patre meo, qui est in coelis. Haec Verbum caro factum loquebatur, et homo Jesus Christus, Dominus majestatis docebat, mediator ipse in se ad salutem Ecclesiae constitutus, et ipso illo inter Deum et homines mediatoris sacramento, utrumque unus existens: dum ipse ex unitis in id ipsum [Col. 0589B] naturis naturae utriusque res eadem est; ita tamen ut neutro careret in utroque: ne forte Deus esse homo nascendo desineret, et homo rursus Deus manendo non esset. Haec itaque humanae beatitudinis fides vera est, Deum et hominem praedicare, Verbum et carnem confiteri; neque Deum nescire quod homo sit, neque carnem ignorare quod Verbum sit.

Item ejusdem in eodem libro, inter caetera. Natus igitur unigenitus. [b 1Kb] Deus ex Virgine homo, et secundum plenitudinem temporum in semetipso provecturus in Deum hominem; hunc per omnia evangelici sermonis modum tenuit, ut se Dei Filium credi doceret, et hominis Filium [c 1Kb] praedicari admoneret; locutus homo et gerens universa quae Dei sunt; loquens deinde et gerens Deus universa quae hominis sunt; ita tamen [Col. 0589C] ut in ipso illo utriusque generis sermone nunquam nisi cum significatione et hominis locutus sit et Dei.

Item in alio loco in eodem libro inter caetera. Videsne ita Deum et hominem praedicari, ut mors homini, Deo vero carnis excitatio deputetur? Naturam Dei in virtute 287 resurrectionis intellige, dispensationem hominis in morte cognosce. Et cum sint utraque suis gesta naturis, unum tamen Jesum Christum eum memento esse, qui utrumque est. Et post pauca [d 1Kb] sequitur: Haec igitur demonstranda paucis a me fuerunt, ut utriusque [e 1Kb] naturae personam tractari in Domino Jesu Christo meminissemus; quia qui in forma Dei erat, formam servi accepit [f 1Kb] .


[g 1Kb] Sancti Athanasii Alexandrini episcopi et confessoris ad Epictetum episcopum Corinthium.

[Col. 0589D] [h 1Kb] Quomodo autem vel dubitare ausi sunt, qui dicuntur Christiani [i 1Kb] , si Dominus, qui ex Maria processit, [Col. 0590A] Filius quidem, substantiae natura, Dei est, quod autem secundum carnem ex semine David est, et carne sanctae Mariae?


[j 1Kb] Sancti Ambrosii episcopi Mediolanensis ad imperatorem Gratianum in libro II de Fide.

Unde illud quoque lectum est, Dominum majestatis crucifixum esse; non quasi in majestate sua crucifixum putemus, sed quia idem Deus, idem homo, per divinitatem Deus, per susceptionem carnis homo, Jesus Christus Dominus majestatis dicitur crucifixus: quia consors utriusque naturae, id est, humanae atque divinae, in natura hominis subiit passionem; ut indiscrete et Dominus majestatis dicatur [k 1Kb] esse, qui passus est, et Filius hominis, sicut scriptum est: Qui descendit de coelo (Joan. III, 13).

[Col. 0590B] [l 1Kb] Item in alio loco de eodem libro inter caetera. Sileant igitur inanes de sermonibus quaestiones; quia regnum Dei, sicut scriptum est, non in persuasione verbi est, sed in ostensione virtutis (I Cor. II, 4; IV, 20). Servemus distinctionem divinitatis et carnis. Unus in utroque loquitur Dei Filius, quia in eodem utraque natura est. Etsi idem loquitur, non uno semper loquitur modo. Intende in eo nunc gloriam Dei, nunc hominis passiones [m 1Kb] . Quasi Deus loquitur quae sunt divina, quia Verbum est; quasi homo dicit quae sunt humana, 288 quia in mea substantia loquebatur.

Item ejusdem in libro de Incarnatione Domini inter caetera. Sed dum hos redarguimus, emergunt alii, qui carnem Domini dicant et Divinitatem unius [n 1Kb] naturae. Quae tantum sacrilegium inferna vomuerunt? [Col. 0590C] Jam tolerabiliores sunt Ariani, quorum per illos perfidiae robur adolescit; ut [o 1Kb] majore contentione asserant Patrem et Filium et Spiritum sanctum unius non esse substantiae, quia isti Divinitatem Domini et carnem unius esse substantiae dicere tentaverunt. Et infra. Hi mihi frequenter Nicaeni concilii tractatum se tenere commemorant. Sed in illo Patres nostri tractatu non carnem, sed Dei Verbum, unius substantiae cum Patre esse dixerunt: et Verbum quidem ex paterna processisse substantia, carnem autem ex Virgine esse confessi sunt. Quomodo igitur Nicaeni concilii nomen obtenditur, et nova inducuntur, quae nunquam nostri sensere majores?


Sancti Augustini episcopi Hipponensis ad Dardanum inter caetera.

[Col. 0590D] Noli itaque dubitare ibi [p 1Kb] nunc esse hominem Christum unde venturus est; memoriterque recole et fideliter [Col. 0591A] tene christianam confessionem, quoniam resurrexit a mortuis, ascendit ad coelum, sedet ad dexteram Patris; nec aliunde quam inde venturus est ad vivos et mortuos judicandos; et sic venturus est, illa angelica voce testante, quemadmodum est ire visus in coelum (Act. I, 11), id est, in eadem forma [a 1Kb] carnis atque substantia: cui profecto immortalitatem dedit, naturam non abstulit.

Item ejusdem in epistola ad Volusianum inter caetera. Nunc vero ita inter Deum [b 1Kb] et homines mediator apparuit, unitate personae copulans utramque naturam, ut et solita sublimaret insolitis, et insolita solitis temperaret.

Item ejusdem in Expositione Evangelii secundum [Col. 0591B] Joannem inter caetera. Quid igitur, haeretice? cum Christus sit Deus et homo, loquitur ut homo, et tu calumniaris Deo? Ille in se naturam commendat humanam [c 1Kb] , tu in illo audes deformare divinam? Et infra: 289 Agnoscamus geminam substantiam Christi, divinam scilicet, qua aequalis est Patri; humanam, qua major est Pater. Utrumque autem [d 1Kb] simul non duo, sed unus est Christus, ne sit quaternitas, non Trinitas Deus. Sicut enim est homo anima rationalis et caro; sic unus est Christus Deus et homo: ac per hoc Christus est Deus, anima rationalis [e 1Kb] et caro. Christum in his omnibus, Christum in singulis confitemur. Quis est ergo per quem factus est mundus? Christus Jesus, sed in forma Dei. Quis est sub Pontio [Col. 0591C] Pilato crucifixus? Christus Jesus, sed in forma servi.


Sancti Joannis Constantinopolitani episcopi, et confessoris in homilia de cruce et latrone inter caetera.

Sed cur cum cruce veniat, videamus. Scilicet ut hi qui eüm crucifixerunt, suae sentiant dementiae caecitatem; et ideo impudentiae eorum signum portatur; et ideo propheta ait: Tunc lamentabuntur tribus terrae, videntes [f 1Kb] accusatorem, et agnoscentes peccatum. Et quid mirum est si crucem portans adveniat, quando et vulnera corporis ipsa demonstrat? Tunc enim, inquit, videbunt quem crucifixerunt (Zachar. XII, 10). Et sicut post resurrectionem voluit Thomae diffidentiam confutare, et illi clavorum loca monstravit, et lateris vulnera declaravit, et dixit: Mitte manum tuam, et vide quoniam spiritus carnem et ossa non habet, [Col. 0591D] sicut me videtis habere (Joan. XX, 27; Luc. XXIV, 39); sic et tunc ostendet vulnera, crucemque demonstrabit, ut ostendat se esse illum, qui fuerat crucifixus.

Item ejusdem episcopi in homilia de ascensione Domini inter caetera. [g 1Kb] Nam sicut duobus jurgio separatis, unus in medio positus altercantium litem discordiamque [Col. 0592A] dissolvit; ita et Christus fecit. Deus nobis juste irascebatur, et nos contemnebamus iratum, et clementem Dominum declinabamus; et se medium Christus ingessit, et sociavit utramque naturam, et nobis quod imminebat supplicium ipse sustinuit.

Item ejusdem in eadem homilia. Christus igitur nostri primitias obtulit Patri, et oblatum donum miratus est Pater, quod tanta dignitas offerebat, et quod offerebatur nulla macula foedabatur. Nam et suis manibus suscepit oblatum, et suae sedis fecit esse participem; et, quod plus est, ad partem suae dexterae collocavit. Cognoscamus quis ille est 290 qui audivit: Sede ad dexteram meam; quae natura est, [h 1Kb] cui dixit: Esto meae particeps sedis? Illa natura est, quae audivit: Terra es, et in terram ibis.

[Col. 0592B] Item in eadem homilia. Quo sermone utar, quo verbo dicam, reperire non possum. Natura fragilis, natura contempta, et omnibus monstrata deterior, omnia vicit, omnia superavit, [i 1Kb] et omnibus hodierna die meruit excelsior reperiri. Hodie angeli vota diu desiderata ceperunt. Hodie archangeli quod multo tempore cupiebant inspicere valuerunt; nostram enim naturam in sede Dominica fulgentem immortali gloria perviderunt.


Sancti Theophili episcopi Alexandrini, de epistola paschali quam per Aegyptum destinavit [j 1Kb] .

Cujus rei testis est ille [k 1Kb] qui loquitur: Omnes declinaverunt, simul inutiles facti sunt (Ps. CXLIII, 5). Et prophetae Christi auxilium deprecantes: Domine, inclina coelos [l 1Kb] et descende; non ut mutaret loca in quo [Col. 0592C] sunt omnia, sed ut propter salutem nostram, carnem humanae fragilitatis assumeret; Paulo eadem concinente: Cum esset dives, pauper factus est, ut nos illius paupertate divites essemus (II Cor. VIII, 9). Venitque in terras, et de virginali utero, quem sanctificavit, egressus est homo, interpretationem nominis sui Emmanuel, id est, nobiscum Deus, dispensatione confirmans, mirum in modum coepit esse quod nos sumus, et non desiit esse quod erat, sic assumens naturam nostram, ut quod erat ipse non perderet. Quamquam enim in Joanne scribatur: Verbum caro factum est (Joan. I, 14) id est, aliis verbis, homo; tamen non est versus in carnem, quia nunquam Deus esse cessavit, ad quem et sanctus loquitur: Tu [Col. 0592D] autem idem ipse es (Ps. CI, 28); et Pater de coelo contestatur, et dicit: Tu es Filius meus dilectus, in quo mihi bene complacui (Matt. III, 17; Marc. I, 11; Luc. III, 22); ut et homo factus nostra confessione permanere dicatur quod fuit priusquam homo fieret; Paulo nobiscum eadem praedicante: Jesus Christus [Col. 0593A] heri, et hodie, ipse et in aeternum (Hebr. XIII, 8). In eo enim quod ait, ipse, ostendit eum pristinam non mutasse naturam, nec Divinitatis suae imminuisse divitias, [a 1Kb] quia propter nos pauper effectus, plenam similitudinem nostrae conditionis assumpserat.

[b 1Kb] Item ejusdem episcopi in alia epistola paschali contra Origenem inter caetera. Unus 291 Filius Patris, nostrique mediator, nec aequalitatem ejus amisit, nec a nostro consortio separatus est. Invisibilis Deus, et visibilis homo, forma servi absconditus [c 1Kb] et Dominus gloriae confessione credentium comprobatus. Neque enim privavit eum Pater naturae suae nomine, postquam pro nobis homo et pauper effectus est; nec in Jordane fluvio baptizatum altero appellavit vocabulo, [Col. 0593B] sed Filium unigenitum [d 1Kb] : Tu es Filius meus dilectus, in quo mihi bene complacui: nec similitudo nostra in Divinitatis est mutata naturam, nec Divinitas in nostrae naturae versa est similitudinem.


Sancti Cyrilli episcopi Alexandrini.

Homo [e 1Kb] nominatus est, cum sit natura Deus, Dei Patris Verbum: quoniam similiter ut nos carni communicavit et sanguini. Sic enim terrenis apparuit, non amittens id quod erat, sed assumens humanitatis naturam in sua ratione perfectam.

Item ejusdem. Unus igitur est, et ante incarnationem Deus verus, et qui in humanitate mansit id quod erat, et est, et erit. Non discernendo igitur unum Dominum Jesum Christum in hominem seorsum, et [Col. 0593C] seorsum in Deum; sed eumdem unumque Jesum Christum esse dicimus; non ignorantes differentias naturarum, sed eas inconfusas inter se reservantes.

Item ejusdem in epistola ad Nestorium: [f 1Kb] Ait igitur sancta et magna synodus, ipsum, qui est ex Deo Patre naturaliter natus, Filium unigenitum, Deum de Deo, verum de vero, lumen de lumine, per quem et cum quo omnia fecerit Pater, hunc descendisse [g 1Kb] , incarnatum esse, et hominem factum, passum esse, resurrexisse tertia die, et ascendisse rursus in coelos. Haec nos sequi verba debemus, his nos convenit obtemperare dogmatibus: considerantes quid sit incarnatum esse, et hominem factum Dei Verbum. Non enim dicimus, quod Dei natura, conversa vel immutata, [Col. 0593D] facta sit caro; nec quod in totum hominem, qui est ex anima [h 1Kb] et corpore, transformata sit; sed illud magis, quod carnem animatam anima rationabili sibi copulaverit Verbum substantialiter, ineffabiliter, et indeprehensibiliter, factus sit homo, 292 et nuncupatus [Col. 0594A] sit etiam Filius hominis, non nuda tantummodo voluntate, sed nec assumptione sola personae, sed quod diversae quidem naturae in unum convenerint. Unus tamen [i 1Kb] ex ambabus Christus et Filius, non evacuata aut sublata diversitate naturarum per conjunctionem; sed quia simul nobis effecerunt unum Deum et Christum et Filium, id est, Divinitas et humanitas per arcanam illam ineffabilemque copulationem ad unitatem. Itaque is qui ante saecula omnia est natus ex Patre, etiam ex muliere carnaliter dicitur procreatus: non quia divina ipsius natura de sacra Virgine sumpsit exordium, nec quod propter seipsam opus habuit secundo nasci, post illam nativitatem quam [j 1Kb] habebat ex Patre: est enim ineptum [Col. 0594B] et stultum hoc dicere, quod is qui ante omnia saecula est consempiternus Patri secundae generationis eguerit ut esse inciperet; sed quia propter nos et propter nostram salutem naturam sibi copulavit humanam, et processit ex muliere. Idcirco dicitur natus esse carnaliter; neque enim prius natus est homo communis de sancta Virgine, et tunc demum inhabitavit in eo Verbum; sed in ipsa vulva uteroque virginali se cum carne conjunxit, et sustinuit generationem carnalem, carnis suae nativitatem, suam faciens. [k 1Kb] Sic illum dicimus et passum esse, et resurrexisse; non quia Deus Verbum in sua natura passus sit, aut plagas, aut clavorum transfixiones, aut alia vulnera, Deus namque incorporalis et extra passionem est: [Col. 0594C] sed quia corpus illud quod ipsius proprium factum est, passum est, ideo haec omnia pro nobis ipse dicitur passus. Inerat enim in eo corpore, quod patiebatur, Deus, qui pati non poterat. [l 1Kb] Simili etiam modo mortem ipsius intelligimus. Immortale enim et incorruptile est naturaliter, et vita, et vivificans Dei Verbum; sed quia corpus ipsius proprium gratia Dei, juxta Pauli vocem, pro omnibus mortem gustavit (Hebr. II, 9), idcirco ipse mortem dicitur passus esse pro nobis: non quod ipse mortem esset expertus, quantum ad ipsius naturam pertinet, insania est enim hoc vel sentire, vel dicere; sed quod, ut supra diximus, vera caro ipsius mortem gustavit. Ita et resurgente carne ipsius [m 1Kb] rursus resurrectionem dicimus, non [Col. 0594D] quia in corruptionem ceciderat, absit, sed quia ejus resurrexit 293 corpus: ita Christum unum et Dominum confitemur, non tanquam hominem cum verbo coadorantes, ne divisionis quaedam species inducatur; sed unum jam et eumdem adorantes, quia [Col. 0595A] non est alienum a Verbo corpus suum, cum quo ipsi etiam assidet Patri. Nec hoc ita dicimus, quasi duobus filiis assidentibus, sed uno cum carne per unitatem; quia si talem copulationem factam per substantiam, aut quasi impossibilem, aut quasi parum decoram noluerimus accipere, in id incidimus, ut duos filios esse dicamus. [a 1Kb] Nec enim debemus discernere et dicere hominem separatim fuisse sola Filii appellatione honoratum; et rursus Verbum, quod est ex Deo et nomine et veritate Filius Dei. Sed discernere in duos filios non debemus unum Dominum Jesum Christum. Neque enim id adjuvat rectam fidei rationem, licet nonnulli copulationem nescio quam perhibeant personarum. Non dixit enim Scriptura, [Col. 0595B] Verbum Dei personam sibi hominis assumpsisse; sed carnem factum esse: id autem est ostendere Verbum Dei similiter ac nos [b 1Kb] participatum habuisse carnis ac sanguinis, et corpus nostrum proprie suum fecisse, et hominem ex muliere processisse, non abjecta nec deposita Deitate aut generatione illa quam habebat ex Patre, sed mansisse etiam in assumptione carnis Deum, quod erat. Hoc ubique rectae fidei ratio protestatur. In tali sensu sanctos Patres fuisse comperimus: ideo illi non dubitarunt sanctam Virginem dicere Theotocon, non quod Verbi natura Deitasque in sancta Virgine sumpsit exordium, sed quod ex ea natum sit sacrum illud corpus animatum anima rationabili, cui substantialiter adunatum Dei Verbum [Col. 0595C] carnaliter natum esse dicitur.


294 Sancti Gregorii Nazianzeni episcopi in homilia de Epiphania.

[c 1Kb] Cum ergo processisset ex Virgine Deus in ea [Col. 0596A] quam assumpserat humana natura, unum e duobus invicem contrariis existens, carne ac spiritu, aliud in Deum assumitur, aliud Deitatis gratiam praestat . . . Missus est quidem, sed ut homo: duplex enim erat in eo natura. Inde denique et laboravit ex itinere, inde et esuriit, et sitiit, et contristatus est, et flevit, humani corporis lege.


Sancti Basilii episcopi Cappadocis [d 1Kb] .

Cum ergo ita quaedam in Christo videamus humana, ut nihil [e 1Kb] a communi mortalium fragilitatum distare videantur; quaedam ita divina, quae nulli alii nisi illi ineffabili naturae conveniant Deitatis; haeret humani intellectus angustia, et tantae admirationis stupore perculsa, [f 1Kb] quo declinet, quid teneat, [Col. 0596B] quo se convertat ignorat. [g 1Kb] Si hominem putet, devicto mortis regno cum spoliis redeuntem a mortuis cernit: propter quod cum omni metu et reverentia contemplandum est, ut in uno eodemque ita utriusque naturae veritas demonstretur, ut neque aliquid indignum et indecens de divina illa et ineffabili substantia sentiatur, neque rursum quae gesta sunt, [h 1Kb] falsis illusa imaginibus aestimentur.



295 CAPITULUM XLII. [i 2Kb] Incipit exemplar gestorum, ubi in Constantinopolitana synodo a sancto Flaviano episcopo et confessore Eutyches haereticus auditus atque damnatus est.

Congregata rursus sancta et magna synodo, prolatis sanctis et [j 1Kb] tremendis Evangeliis, et [k 1Kb] praesente [Col. 0596C] sancto ac venerabili archiepiscopo nostro Flaviano in secretario episcopii, statuto tempore, secunda feria, quae est [l 1Kb] X kal. Decemb., Asterius presbyter [m 1Kb] et primicerius dixit: Advenit statutus dies, et venerabilis Eusebius episcopus pro foribus stans petit [Col. 0597A] se intromitti. Flavianus [a 1Kb] episcopus dixit: Ingrediatur. Cumque ingressus fuisset, Flavianus episcopus dixit: Eant Philadelphius et [b 1Kb] Cyrillus diacones, et requirant presbyterum et archimandritam Eutychem circa episcopium, si occurrerit secundum promissionem suam, et vocent eum ad concilium. 296 [c 1Kb] Et paulo post redeuntes praedicti diaconi, dixerunt quaesitum per universam ecclesiam, sed non inventum, nec quemquam ipsius. Flavianus episcopus dixit: Rursus Crispinus et Diogenianus diacones euntes requirant eum circa ecclesiam, et ubicunque eum didicerint esse, evocent eum; et cum abiissent, et reversi essent diaconi, dixerunt ipsum quidem non repertum, [d 1Kb] sed cognovisse quod cum maxima multitudine militum et monachorum ac praefectianorum [Col. 0597B] apparitorum eum esse; et cum ista dicerentur, et exspectaret sancta synodus, Joannes venerabilis presbyter defensor dixit: Occurrit venerabilis presbyter et archimandrites Eutyches cum magna multitudine militum, et monachorum, [e 1Kb] et praefectianorum apparitorum sublimissimae potestatis praefecti praetorio, nec aliter permittunt eum cognitioni intromitti, [f 1Kb] nisi cum eis promiserimus eum nos repraesentaturos; et est pariter magnus silentiarius et ipse, [g 1Kb] cum eo pro foribus, cupiens ingredi, utpote directus a religiosissimo imperatore nostro. Flavianus episcopus dixit: Ingrediantur. Cumque ingressi fuissent, magnus silentiarius dixit: Per vestigia vestra si jubetis suscipere responsum domini imperatoris, [h 1Kb] circa quaedam scripta mandaverunt, quae, si placet, relego. [Col. 0597C] 297 Sancta synodus dixit: Relege quae a religiosissimo imperatore nostroque filio praecepta sunt [i 1Kb] . Et [Col. 0598A] legit magnus silentiarius ita: [j 1Kb] Nos pacem cogitamus sanctarum Ecclesiarum, et catholicae fidei, custodiri volumus rectam et Deo inspirante praedicatam fidem a parentibus nostris, qui in Nicaea congregati sunt, trecentis et decem octo [k 1Kb] et his qui Ephesi interfuerunt damnationi Nestorii: hoc ergo volumus ne scandalum in praedicta catholica fide immittatur. Et quoniam scimus magnificentissimum patricium Florentium esse fidelem et probatum in recta fide, volumus ipsum interesse audientiae synodi, quoniam sermo de fide est. [l 1Kb] Cum haec leguntur, Flavianus episcopus dixit: domnum Florentium [m 1Kb] fidelem omnes scimus, et probatum in catholica, et volumus ipsum interesse; discamus autem et ab Eutyche presbytero si vult et ipse eum interesse. Eutyches presbyter et archimandrites [Col. 0598B] dixit: Quod vult Deus et sanctitas vestra, facite; ego me vobis commendo. Flavianus episcopus dixit: Veniat et magnificentissimus Florentius patricius; dignare ergo, [n 1Kb] silentiari, illum vexare. Magnus silentiarius dixit: Jubete et aliquem clericorum mecum mitti, ne fortasse dubitet quod vestra sanctitas miserit. Flavianus episcopus dixit: Si jussisset piissimus imperator nos mittere, misissemus: quoniam igitur non jussit, ipse solus perge ad ejus amplitudinem. Et cum venisset magnificentissimus patricius et exconsul Florentius, sancta synodus dixit: [o 1Kb] Stet in medio accusator, et qui accusatur; et legantur ab initio quae acta sunt inter venerabilem 298 episcopum Eusebium et venerabilem [p 1Kb] presbyterum archimandritem Eutychen; ut instructi ex his quae gesta [Col. 0598C] sunt, congruentem aequitati et sanctis canonibus terminum demus his quae olim [q 1Kb] nata sunt. Euticius [Col. 0599A] diaconus et notarius legebat factum sub cognitione gestorum. Et cum legeret pervenit ad partem [a 1Kb] secundae epistolae sanctae memoriae Cyrilli scriptae ad venerabiles episcopos Orientales, in qua haec continebantur: Confitemur itaque Dominum nostrum Jesum Christum Filium Dei unigenitum, Deum perfectum, et hominem perfectum ex anima rationali et corpore, ante saecula, ex Patre natum secundum Deitatem, in ultimis autem diebus eumdem propter nos et propter nostram salutem de Maria Virgine secundum [b 1Kb] humanam rationem; consubstantialem Patri secundum Deitatem, et consubstantialem nobis secundum humanitatem. Duarum enim naturarum unitio facta est: propter quod [c 1Kb] unum Christum, unum Dominum confitemur secundum gratiam inconfusae unitatis. Confitemur sanctam Virginem [Col. 0599B] Theotocon; propter quod Deus Verbum [d 1Kb] incarnatus et homo factus est, et ex ejus conceptione adunavit sibi quod ex ea susceperat templum. Eusebius episcopus dixit: Iste per vestigia vestra [e 1Kb] haec non confitetur, nec his aliquando consensit; sed contraria his sensit, et locutus est ad unumquemque ad se venientem, et docuit. Florentius expraefectus dixit: Si placet vestrae sanctitati, interrogetur papas Eutyches utrum his consentiat. Eusebius episcopus dixit: Patimini, legatur omnis actio gestorum; sufficiunt enim mihi [f 1Kb] prius acta ad 299 eum convincendum, nam mihi jam manifestatus est. Neque enim si modo consenserit sumens alicunde documentum, [g 1Kb] debeo pati praejudicium. Nam ego demonstravi eum et per sanctiones quae ad eum missae sunt a sancta synodo, [Col. 0599C] et per testes episcopos eadem possum rursus ostendere, si negaverit. [h 1Kb] Est enim domnus Meliphtongus, et domnus Jobinus, et domnus Julianus scientes. Flavianus episcopus dixit: Nemo neque tibi concedet, Eusebi episcope, eum non convincere, neque [Col. 0600A] presbyterum Eutychen continuo suscipiet [i 1Kb] aliquis consentientem, nisi convincatur quid ante senserit. Eusebius episcopus dixit: Metuo [j 1Kb] concussionem ejus. Ego pauper sum, minatur mihi exsilium: divitias habet; nam designat mihi jam nunc [k 1Kb] Oasim loco exsilii. Flavianus episcopus dixit: [l 1Kb] Etsi saepius perseveres eadem dicens, nos tamen veritati nihil praeponimus. Eusebius episcopus dixit: Si convictus fuero ego calumniae, dignitatem amittam. Florentius illuster dixit: Spatium offeratur Eutychi presbytero, ut exponat quemadmodum credit; et tunc [m 1Kb] rursus interrogetur cur modo ista asserens ante aliter asserebat. Eusebius episcopus dixit: Sicut praedixi, praejudicium mihi non fiat [n 1Kb] ex ejus repentina consensione, et interrogetur: nam ego ex his quae ante [Col. 0600B] gesta sunt convici eum non recte sensisse. Flavianus episcopus dixit: Non habebis praejudicium, si modo consenserit; nam quae ante acta sunt habent propriam firmitatem. Eusebius episcopus dixit: Consentit iis quae modo lecta sunt sanctae memoriae Cyrilli [o 1Kb] scriptis, et confitetur duas 300 naturas adunatas in una persona, et in una substantia, aut non? Flavianus episcopus dixit: Audisti, presbyter Eutyches, quid accusator tuus dicat? edicito nunc si ex duabus naturis unitatem confiteris. [p 1Kb] Eutyches presbyter dixit: Etiam ex duabus naturis. Eusebius episcopus dixit: Confiteris duas naturas, domne archimandrites, [q 1Kb] post incorporationem, et consubstantialem nobis dicis esse Christum secundum carnem, aut non? Eutyches presbyter, dixit: Ego non veni disserere, sed veni [Col. 0600C] [r 1Kb] suggerere sanctitati vestrae quid sentiam; scriptum est autem in hac chartula quid sentiam, jubete eam legi. Flavianus episcopus dixit: Ipse lege. Eutyches presbyter dixit: Non possum. Flavianus episcopus dixit: Quare? tu non exposuisti, aut alterius est expositio? [Col. 0601A] si tua est, lege ipse: Eutyches presbyter dixit: Mea quidem est [a 1Kb] dictio; quae mea dictio aequalis est sensibus sanctorum Patrum. Flavianus episcopus dixit: [b 1Kb] Dic quorum Patrum, per te ipsum; quid autem opus habes charta? Eutyches presbyter dixit: Sic credo: Adoro Patrem cum Filio, et Filium cum Patre, et Spiritum sanctum una cum Patre et Filio. [c 1Kb] Confiteor autem praesentationem incarnatam ipsius factam ex carne sanctae Virginis, et incorporatam perfecte propter nostram salutem. Sic confiteor coram Patre et Filio et Spiritu sancto, et vestra sanctitate. Flavianus episcopus dixit: Confiteris consubstantialem Patri secundum Divinitatem, et consubstantialem matri secundum humanitatem, eumdem ipsum unum Filium Dominum [Col. 0601B] nostrum Jesum Christum? Eutyches presbyter dixit: 301 Ego, quoniam commendavi me sanctitati vestrae, dixi quid sentiam de Patre et Filio et Spiritu sancto; nihil ulterius me interrogetis. Flavianus episcopus dixit: Non. [d 1Kb] Nunc confiteris ex duabus naturis Christum? Eutyches presbyter dixit: Dixi quoniam confiteor eum Deum ac Dominum coeli et terrae. Hactenus de ejus natura disputare mihi [e 1Kb] non persuadebam: consubstantialem autem nobis nunquam hactenus me dixisse confiteor. Flavianus episcopus dixit: Non dicis consubstantialem Patri secundum Deitatem, et consubstantialem nobis secundum humanitatem? Eutyches presbyter dixit: Usque ad hodiernum diem non dixi corpus Domini et Dei nostri consubstantiale nobis; [Col. 0601C] sanctam autem Virginem confiteor nobis consubstantialem, et quoniam ex ea incarnatus est Deus noster. [f 1Kb] Basilius episcopus dixit: Si mater est nobis consubstantialis, et ipse, quoniam filius hominis vocatus [Col. 0602A] est. Si ergo mater ejus consubstantians est nobis, et ipse secundum carnem consubstantialis est nobis. Eutyches presbyter dixit: Quoniam modo dicitis, [g 1Kb] omnibus consentio. Florentius vir illuster dixit: Mater si nobis consubstantialis est, sine dubio et Filius consubstantialis nobis est. Eutyches presbyter dixit: Hactenus non dixi quoniam ipsum corpus Dei confiteor. [h 1Kb] Animadvertis? Non dixi corpus humanum, corpus Dei; humanum autem corpus, et quoniam 302 ex ipsa Virgine incarnatus est Dominus. Si autem oportet ut dicatur ex Virgine [i 1Kb] consubstantialis nobis, et hoc dico, domine; tamen Filium Dei unigenitum Dominum coeli et terrae condominantem et conregnantem Patri, qui [j 1Kb] considet et collaudatur. Neque enim dico consubstantialem [Col. 0602B] negasse, eo quod sit ipse Filius Dei: ante quidem non dicebam, [k 1Kb] dico quidem modo tibi, puto quod in exordio dixi; nunc autem quoniam sanctitas vestra hoc dicit, dico. Flavianus episcopus dixit: Ergo per necessitatem, non per voluntatem, veram fidem confiteris? Eutyches presbyter dixit: Nunc, Domine, ita [l 1Kb] habet: usque ad istam horam metui dicere, quoniam scio Dominum Deum nostrum, et de ejus natura disputare mihi non persuadebam; quoniam autem vestra sanctitas permittit et docet, dico. Flavianus episcopus dixit: Non nos novitatem inducimus, sed [m 1Kb] parentes nostri exposuerunt; et sicut exposita ab eis fides habet, sic credentes, in his perseverare omnes volumus, et nullum aliquid innovare. Florentius [Col. 0602C] vir illuster dixit: Consubstantialem [n 1Kb] ex duabus naturis post incarnationem Dominum nostrum, qui ex Virgine [o 1Kb] est, dicis, an non? Eutyches presbyter dixit: [p 1Kb] Confiteor ex duabus naturis fuisse Dominun [Col. 0603A] nostrum ante adunationem; post vero, unam naturam confiteor. Sancta synodus dixit: [a 1Kb] Oportet te confiteri quae modo 303 lecta sunt, et anathematizare omne dogma quod contrarium est his. [b 1Kb] Eutyches presbyter dixit: Dixi sanctitati vestrae quoniam ante hoc non dicebam; nunc autem quoniam hoc dicit sanctitas vestra, dico; et sequor Patres. [c 1Kb] Neque enim ex Scripturis hoc inveni explanatum, nec omnes Patres dixerunt. Si enim damnavero, vae mihi est, quod Patres nostros condemno. Exsurgens sancta synodus acclamavit, dicens: Anathema ipsi. Post haec Flavianus episcopus dixit: Dicat sancta synodus quid mereatur praesens, neque confitens rectam fidem, neque consentire volens praesenti synodo, sed [Col. 0603B] [d 1Kb] perseverat perversitati et scaevae malivolentiae. Seleucus episcopus dixit: Dignus quidem est iste damnatione, [e 1Kb] sed tamen in humanitate est sanctitatis vestrae. Flavianus episcopus dixit: Si confiteretur proprium peccatum, et anathematizaret dogma proprium, et consentiret nobis sequentibus traditionem sanctorum Patrum, merito dignus esset venia; sed quoniam permanet in eadem malignitate, subjacebit canonum vindictis. Eutyches dixit: Dico quidem ista, quoniam et vos [f 1Kb] nunc jussistis, non autem anathematizo; quod enim dico, in veritate dico. Florentius vir illuster dixit: Duas naturas dicis, et consubstantialem [g 1Kb] nobis esse? Eutyches presbyter dixit: [h 1Kb] Ego legi scripta Cyrilli, et sanctorum Patrum, et sancti [Col. 0604A] 304 Athanasii, quoniam ex duabus quidem naturis ante adunationem dixerunt: post autem adunationem et incarnationem non duas naturas, [i 1Kb] sed unam. Florentius vir illuster dixit: Confiteris duas naturas post adunationem, dic? si non dixeris, damnaberis. Eutyches presbyter dixit: [j 1Kb] Legi sancti Athanasii scripta, quoniam nihil tale dicit. Basilius episcopus dixit: Si non duas naturas post adunationem dixeris, commixtionem et confusionem dicis. Florentius vir illuster dixit: Qui non dicit [k 1Kb] ex duabus naturis, et duas naturas, non credit recte.

Exsurgens sancta synodus exclamavit: Omnis [l 1Kb] quae ex necessitate est, fides non est. Multi anni imperatorum catholicorum. Imperatoribus catholicis [Col. 0604B] multos annos. Fides [m 1Kb] vestra semper vincit, non consentit quod illi persuades. Flavianus episcopus dixit: Per omnia Eutyches quondam presbyter et archimandrites, [n 1Kb] et his quae ante acta sunt, et propositis ejus quaestionibus, Valentini et Apollinaris perversitate repertus est [o 1Kb] aegrotare, et eorum blasphemiam incommutabiliter sequens: qui nec nostram reverens persuasionem et doctrinam, rectis voluit consentire dogmatibus. Unde gementes perfectam ejus perditionem, decrevimus per Dominum nostrum Jesum Christum ab eo blasphematum, extraneum esse ab omni officio sacerdotali, et nostra communione, 305 et primatu monasterii: [p 1Kb] scientes et hi qui postea cum eo colloquentur, et ad eum convenerint, [Col. 0605A] [a 1Kb] quoniam rei erunt et ipsi poena excommunicationis, si qui non declinaverint confabulationes ejus.


Item subscriptiones Flaviani episcopi et confessoris, seu diversorum episcoporum, vel archimandritarum, qui in hujus synodi concilio consederunt.
    Flavianus episcopus Constantinopolitanus judicans subscripsi.
    [b 1Kb] Saturninus episcopus Marcianopolitanus judicans subscripsi.
    Basilius episcopus Seleuciae Isauriensis judicans subscripsi
    Ethericus episcopus de Zmirna jud. sub.
    Seleucus episcopus de Amasia [c 1Kb] Ponti judicans sub.
    Dorotheus episcopus Novae-Caesareae [d 1Kb] legi, consensi, sub.
    [Col. 0605B] Timotheus episcopus judicans subscripsi.
    Calenicus episcopus Apamiae quae est in Bithynia judicans sub.
    Cecropius episcopus Sebastopoleos judicans sub.
    Meliphtongus episcopus Heliopoleos jud. sub.
    Longinus episcopus Chersoni jud. sub.
    Triphon episcopus [f 1Kb] Insularum judicans sub. manu mea.
    306 Paulus episcopus [g 1Kb] Apolloniatis sanctae Ecclesiae jud. sub.
    Sabas episcopus Palti primae Syriae judicans sub. manu mea.
    Jovinus episcopus [h 1Kb] Cleti jud. sub.
    Julianus episcopus [i 19Kb] Corizae sub.
    [Col. 0606A] [j 1Kb] Sabinianus episcopus de Tiromisso et de Eudocia et Jobiniaria jud. sub.
    [k 1Kb] Eustochius episcopus Dociminus jud. sub.
    [l 1Kb] Pontius episcopus Travidensis civitatis sub.
    [m 1Kb] Cassianus episcopus Hierocaesareus jud. sub.
    Johannes episcopus [n 1Kb] Ursaniae jud. sub.
    [o 1Kb] Diaferontius episcopus Pulvisiae jud. sub.
    Julianus episcopus [p 1Kb] Montenis sub.
    Romanus episcopus Eudoxiopoleos sub.
    Eudoxius episcopus de civitate Bosphoritana jud. sub. per presbyterum meum [q 1Kb] Basilium.
    Thomas episcopus Valentinianae civitatis jud. sub.
    Aurelius episcopus civitatis [r 1Kb] Popitanae sub.
    Secundinus episcopus Novensis his gestis sub.
    Januarius episcopus civitatis Macrianae sub.
    [Col. 0606B] Timotheus episcopus [s 1Kb] Priscopoleos jud. sub.
    Genethius episcopus Argivus jud. sub.
    307 [t 1Kb] Faustus presbyter et archimandrites monasterii beati Dionysii subscripsi.
    Petrus presbyter et archimandrites monasterii beati Thalassi sub.
    Manuel presbyter et archimandrites sub.
    Job presbyter et archimandrites monasterii [u 1Kb] beati Theoteci sub.
    Abramius presbyter et archimandrites sub.
    [v 1Kb] Theodorus monachus et archimandrites sub.
    Pientius presbyter et archimandrites sub.
    Claudius archimandrites sub.
    [x 1Kb] Eusebius presbyter et archimandrites sub. [e 1Kb]
    [Col. 0607A] Trifon archimandrites sub.
    Jacobus diaconus et archimandrites sub.
    Helpidius presbyter et archimandrites sub.
    Paulus presbyter et archimandrites sub.
    Carosus presbyter et archimandrites sub.
    308 Asterius presbyter et archimandrites sub.
    [a 1Kb] Callenicus monachus et archimandrites sub. [b 1Kb] .




[c 1Kb] Explicit gestorum exemplum synodi ubi damnatur Eutyches haereticus.



CAPITULUM XLIII. [d 5Kb] Narrationis ordo, qualiter Dioscorus Alexandrinus episcopus Eutychi consentiens in ea cui praeerat ipse Ecclesia, vel Constantinopolitana, errorem induxerit, usque ad tempus quo Acacius est damnatus, qui Flaviani successori Anatolio successerat.

Postea quam Dioscorus Alexandrinus episcopus [Col. 0608A] 309 [e 1Kb] pro facti sui qualitate, id est, quia consenserat Eutycheti haeretico, et damnaverat. Flavianum episcopum catholicum Constantinopolitanum, apud Chalcedonam tam a principe sanctae memoriae Marciano, quam ab aulicis potestatibus, vel cuncta synodo damnatus est, Proterius catholicus fit sacerdos. [f 1Kb] Tunc Timotheus presbyter, cui cognomen erat Aelurus, et Petrus diaconus sectatores Dioscori, ab Alexandrina Ecclesia se separaverunt. Quos cum Proterius episcopus [g 1Kb] ad ministerium proprium revocare non posset, utrumque damnavit. Mortuo [h 1Kb] principe Marciano, collectis turbis haereticorum Timotheus et Petrus veniunt Alexandriam, et ordinatur ab haereticis Timotheus episcopus. Duo igitur apud Alexandriam episcopi coeperunt esse. [i 1Kb] Ante [Col. 0609A] triduum Paschae, quo coena Domini celebratur, [a 1Kb] conductis ab his perditis 310 occiditur in ecclesia sanctae memoriae Proterius, ad quam se timore contulerat; ibique [b 1Kb] supradicto die in baptisterio occiditur, laniatur, ejicitur, et funus ejus incenditur, cineresque ipsius exsparguntur in ventos. Interea Leo sumit imperium, ad quem tanti facinoris [c 1Kb] catholicorum querela pervenit, contra quos haeretici supplicaverunt, petentes ut Chalcedonensis synodus aboleretur, [d 1Kb] e contra illi vindictam sceleris postulantes. [e 1Kb] Considerans imperator nimis esse grave vexari tanto itinere sacerdotes, quorum aut aetas, aut infirmitas, aut paupertas hunc laborem subire prohibebat, dirigit per totum Orientem magistrianos, dirigit et Anatolius episcopus [f 1Kb] Asclepiadem diaconum [Col. 0609B] suum, per quos omnes illi episcopi, qui Chalcedone fuerant congregati, quid Alexandriae gestum sit, agnoscerent. Qui omnes [g 1Kb] rescripserunt Chalcedonensem 311 synodum usque ad sanguinem defendendam esse, quia non alteram fidem [h 1Kb] teneret, quam synodus Nicaena constituit; Timotheum vero non solum inter episcopos [i 1Kb] non haberi, sed etiam christiana appellatione privari [j 1Kb] . Quo facto fit alter Timotheus episcopus Alexandriae. Vix ille Timotheus pellitur et mittitur in exsilium Cersonam, fugit et Petrus haereticus. Quandiu ergo vixit imperator Leo, Timotheus episcopus Alexandriae vixit quiete. Sed cum Basiliscus occupasset imperium, damnare coepit Chalcedonensem synodum, et fugare catholicos. [Col. 0610A] Tunc ille Timotheus damnatus, accepta libertate, Constantinopolim venit, et damnatos haereticos locis suis reddidit. Vadit Alexandriam, fugit Timotheus [k 1Kb] catholicus, et in monasterio latuit. Petrus ille iterum se Timotheo junxit, cum quo fuerat ante damnatus. Redit Zeno [l 1Kb] imperator ad regnum, Basiliscus opprimitur. Mittitur Alexandriam, ut pulso pervasore Timotheo, Timotheus catholicus redderetur Ecclesiae. Sed illo Timotheo damnato morte praevento, Petrus [m 1Kb] ab uno haeretico Alexandrinus episcopus ordinatur, quem nihilominus dejici jussit imperator, et reduci Timotheum catholicum, sicut [n 1Kb] etiam Acacii litteris continetur. Interea scribit ad sanctae memoriae papam Simplicium Timotheus catholicus, rogans et dicens Petrum olim in diaconio [Col. 0610B] esse damnatum, nunc etiam a christiana societate remotum, ut scriberet imperatori ut eumdem Petrum longius in exsilium dirigeret, quia latebat in Alexandrina civitate, et insidiabatur Ecclesiae. [o 1Kb] Per triennium 312 ergo ferme et amplius sanctae memoriae papa Simplicius nunquam destitit scribere Acacio episcopo [p 1Kb] ut fieret de Petro quod Timotheus episcopus postulabat. Defuncto ergo Timotheo [q 1Kb] episcopo, a catholicis Joannes catholicus episcopus [r 1Kb] ordinatur. Mittit Joannes episcopus synodicam suam [s 1Kb] . Supervenit etiam Urbanius subadjuva contra Joannem episcopum [t 1Kb] sacra principis deferendo, ut ab episcopatus illius confirmatione se papa suspenderet. E quia in iisdem sacris de restituendo Petro, quem ipse [Col. 0611A] damnaverat, fecerat mentionem, haec pars est omnino abnegata; unde visus est imperator offensus. [a 1Kb] Addidit etiam Acacius illo tempore quo de Petro Alexandrino damnato retulit, etiam de Petro et Joanne Antiocheno sic scripsit: Petrum apud Constantinopolim monasterium gubernasse; sed hoc propter crimina derelicto, Antiochiam fugisse; ibi pulso Martyrio catholico episcopo per vilissimum populum, et haereticos, sedem ipsius occupasse, continuoque damnatum ab episcopis, atque a Leone imperatore [b 1Kb] Oasam deportatum: qui fugiens rediisse dicitur Constantinopolim, et dedisse fidem ut compulsis ulterius turbis nihil facere auderet. Sed, sicut superius dictum est, Basilisci temporibus a Timotheo illo damnato, qui Constantinopolim venerat, ad Antiochiam [Col. 0611B] remissus est, ut iterum illic episcopatum teneret. Quo facto, idem ipse Petrus, Joannem, de quo diximus Acacium retulisse, ordinat Apamenis episcopum. A quibus [c 1Kb] non receptus redit Antiochiam, et Petrum episcopatus sui pellit auctorem, et invadit ejus Ecclesiam. Quos 313 simul damnatos iterum dicit Acacius, petens apostolicam sedem, ut si ad eamdem forte confugerent, ne ipso quidem haberentur digni aspectu; et si jam aliquam indulgentiam forsitan impetrassent, irritam esse debere, nec eorum poenitentiam recipiendam esse. Quid multa? Hunc ipsum Joannem, quem Acacius cum Petro damnaverat, et sine poenitentiae remedio [d 1Kb] fecerat ab apostolica sede damnari, post tot damnationes Tyriorum misit Ecclesiae praesidere. [e 1Kb] Nam quod dicit Acacius [Col. 0611C] Petrum illum Alexandrinum, oblata petitione Eutychianam haeresim vel Nestorianam damnasse, hoc evidenter probatur esse falsissimum. Nam quae causa fecit ut [f 1Kb] in episcopatu suo synodo Chalcedonensi, vel tomo sanctae memoriae papae Leonis diceret anathema? Quae causa fecit ut, sublato nomine Proterii vel Timothei catholici, Dioscori et Timothei haeretici nomen ascriberet? Quae causa fecit, si catholicus erat, ut Timothei catholici [g 1Kb] corpus de sub terra levaret, qui inter episcopos catholicos sepultus fuerat, et projiceret foras? Ipse non est Petrus, qui damnato Timotheo haeretico semper adhaesit; quomodo postea [Col. 0612A] Acacius miris eum laudibus prosequitur, de quo ante tanta se crimina meminerat retulisse? In fine cod. Thuan. Contuli.



CAPITULUM XLIV. [h 1Kb] Epistola Simplicii papae ad Acacium, ut scandala Ecclesiae Alexandrinae auferat.

Dilectissimo fratri ACACIO SIMPLICIUS.

Cogitationum ferias non habemus; nec enim quiescere nos causa [i 1Kb] permittit: quam si relinquamus, apud Christum 314 Dominum nostrum, cujus interest, inexcusabiles sumus. Et mirum est dilectionem tuam tot emensis temporibus, et tot opportunitatibus inde venientibus, nihil nos de Alexandrina Ecclesia, quae tam graviter quatitur, instruere voluisse: cum monere te nec increpatio nostra destiterit, ut, participata [Col. 0612B] sollicitudine, litteras meas apud christianissimum et clementissimum principem praesentibus tuae dilectionis prosequereris alloquiis; et instituti veteris memor in orthodoxorum defensionem nobiscum, sicut semper, incumberes: ne quisquam nostrum christiana plebe pereunte reatum [j 1Kb] deditionis incurrat, et mercenarius potius videatur esse, quam pastor. Unde hortamur dilectionem tuam, ut opportune atque importune piis auribus insinuare non desinas; quatenus, remotis scandalis quae in Alexandrinam Ecclesiam recidivis ausibus irruerunt, pax optata reddatur; et celeriter vigilantiae [k 1Kb] tuae provectus, posthabitis difficultatibus, indicetur. Data [l 1Kb] octavo id. Nov. Severino consule. Directa per Restitutum



CAPITULUM XLV. [m 1Kb] Incipit exemplar epistolae quam misit Acacius ad sanctae memoriae Simplicium papam Romanae urbis, ubi damnatum retulit Petrum Alexandrinum.
[Col. 0612C]

Domino beatissimo, [n 1Kb] ac sancto Patri, archiepiscopo SIMPLICIO ACACIUS.

Sollicitudinem omnium Ecclesiarum, secundum Apostolum, circumferentes, nos indesinenter hortamini, quamvis sponte vigilantes ac [o 1Kb] recurrentes, divinumque zelum in vobis solito demonstratis, statum 315 Ecclesiae Alexandrinae certius requirentes; ut pro paternis canonibus suscipiatis laborem piissimo stillantes sudore pro his, sicut semper est approbatum. [Col. 0613A] Sed Christus Dominus noster, qui diligentibus se in bonum cooperatur, insidens cogitationibus nostris, [a 1Kb] et unam nobis in his mentem atque eamdem pro gloria sua esse cognoscens, omnem victoriam ipse [b 1Kb] perfecit, et consortes nos cum tranquillissimo principe faciet. [c 1Kb] Timotheum quidem de Chersona spirantem procellas, et ecclesiasticam tranquillitatem, sicut apparuit, conturbantem, vitae subduxit humanae, dicens: Tace et obmutesce. Petrum quoque, qui ab Alexandria more similiter procellae surrexerat, dissipavit, atque in aeternam fugam, sancto Spiritu flante convertit, unum et ipsum de his qui olim fuerant et ante damnati. [d 1Kb] Sicut in nostris archivis inventum est, et de vestris scriniis, si dignamini requirere, poteritis agnoscere quae in tempore de eodem [Col. 0613B] subsecuta, [e 1Kb] ab Alexandrino episcopo Romam alterutrum sint relata. Qui Petrus filius noctis existens, et operum diei lucentium alienus apparens, omninoque tenebras ad latrocinium peragendum [f 1Kb] congruas earum cooperator inveniens, media nocte, adhuc jacente et insepulto cadavere illius qui paternos canones subverterat, subripuit in sedem, sicut ipse arbitratus est, [g 1Kb] uno solo praesente, et eo qui consors ipsius existebat insaniae; ita ut propter hoc majoribus suppliciis subderetur, nec [h 1Kb] quod sperabat effectum est. Sed ille quidem ex parte vel minima judicans nusquam penitus omnino comparuit; Timotheus autem paternorum 316 custos canonum, [i 1Kb] qui Davidicae mansuetudinis exemplum, et usque in finem patiens, atque potestati propriae restitutus a Christo, [Col. 0614A] propriae sedis honore laetatur, et spiritualium filiorum voces accepit; gratiam curationis exspectat, multiplicato in se honore a Christo principe sacerdotum, propter quem et tolerantiae coronam sibimet religavit. Attentius igitur oret vestra beatitudo pro christianissimo imperatore, et pro nobis ipsis. Nihil enim praetermittitur eorum quae ad custodiam ecclesiasticae respiciunt disciplinae. Universam fraternitatem, [j 1Kb] quae vobis est in Christo, et ego, et qui mecum sunt, salutamus. Et alia manu: In Domino conserveris, sanctissime et beatissime Pater.



317 CAPITULUM XLVI. [k 1Kb] Epistola Felicis papae damnantis Acacium Constantinopolitanum episcopum, quia Petrum et alios haereticos, quos ipse damnaverat, sine apostolica fide recepit.

[Col. 0614B] FELIX episcopus sanctae Ecclesiae catholicae [l 1Kb] Urbis ACACIO.

Multarum transgressionum reperiris obnoxius, et in venerabilis Nicaeni concilii contumelia saepe versatus, alienarum tibi provinciarum jura temerarie vindicasti. Haereticos [m 1Kb] pervasores, et ab haereticis ordinatos, et quos ipse damnaveras, atque ab apostolica institisti sede damnari, non modo [n 1Kb] motu tuo recipiendos putasti, verum etiam aliis Ecclesiis, quod nec de catholicis fieri poterat, praesidere fecisti, aut etiam honoribus quos non merebantur auxisti. Testatur hoc Joannes, quem a catholicis Apamiae non receptum, pulsumque de Antiochia, [o 1Kb] Tyriis praefecisti: et Humerius tunc de diaconio dejectus, atque [Col. 0615A] christiani nominis appellatione privatus, a te etiam in presbyterii provectus officio. Et quasi haec tibi minora viderentur, in ipsam doctrinae apostolicae veritatem [a 1Kb] ausus tuae superbiae tetendisti, ut Petrus, quem damnatum sanctae memoriae decessori meo ipse retuleras, sicut testantur annexa, beati evangelistae Marci sedem te connivente rursus invaderet, et fugatis orthodoxis episcopis et clericis sui procul dubio similes ordinaret; pulsoque eo qui 318 [b 1Kb] illis fuerat regulariter constitutus, captivam teneret Ecclesiam. Cujus adeo tibi grata persona est, et ministri ejus accepti, ut episcopos plurimos et clericos orthodoxos nunc Constantinopolim venientes detegaris affligere, et apocrisiarios ipsius confovere; atque anathematizantem eumdem Petrum Chalcedonensis [Col. 0615B] decreta concilii, et violantem sanctae memoriae Timothei sepulturam, sicut ad nos certiores nunc quoque [c 1Kb] nuntii detulerunt, per Vitalem et Misenum credideris excusandum; nec eum laudare desieris, et multis efferre praeconiis; ita ut damnationem ipsius, quam antea retuleras, veram non fuisse jactaris. Tantum autem perseveras in hominis defensione perversi, ut quondam episcopos, nunc vero honore et communione privatos Vitalem atque Misenum, quos ad ejus expulsionem specialiter miseramus, sublatis chartis custodiae fueris passus mancipari: [d 1Kb] et ad processionem, quae tibi cum haereticis habetur, exinde productos, sicut eorum professione patefactum est, ad haereticorum tuamque communionem, contempta quae vel gentium jure servari debuit [Col. 0616A] legatione, pertraheres; [e 1Kb] praemiisque corruptos non solum inefficaces redire faceres, sed etiam in illusionem beati Petri apostoli, a cujus sede profecti fuerant, impugnatores omnium quae fuerant mandata monstrares. In quorum deceptione tuam nequitiam prodidisti, et ad libellum fratris et coepiscopi mei Joannis, qui te gravissimis objectionibus impetivit, in apostolica sede secundum canones respondere diffidens, objecta firmasti. Felicem quoque defensorem fidelissimum nobis, necessitate faciente serius [f 1Kb] obsecutum, indignum tuis oculis censuisti. Eos quoque tecum litteris tuis communicare testatus es, quos constat haereticos. Quid enim sunt aliud, qui post obitum sanctae memoriae Timothei ad Ecclesiam sub Petro redeunt, vel qui se 319 ex catholicis [Col. 0616B] eidem tradiderunt, [g 1Kb] nisi quod Petrus ab universali Ecclesia, atque a te fuerat judicatus? Habe ergo cum his quos libenter amplecteris portionem ex sententia praesenti, quam [h 1Kb] per Tutum tibi direximus Ecclesiae defensorem, sacerdotali honore et communione catholica, nec non etiam a fidelium numero segregatus sublatum tibi nomen et munus ministerii sacerdotalis agnosce, sancti Spiritus judicio, et apostolica per nos auctoritate damnatus, 320 nunquamque anathematis vinculis exuendus [i 1Kb] .

Caelius Felix episcopus sanctae Ecclesiae catholicae urbis Romae subscripsi. Data V kal. Augusti, Venantio viro clarissimo consule; simulque [j 1Kb] septuaginta septem episcopi absque papa subscripserunt [k 6Kb] .



321 CAPITULUM XLVII. a 2Kb] Incipit tomus de anathematis vinculo papae Gelasii.
[Col. 0617A]

* * * * * * * * * * * * * * * * * * * * * * * * * * *

CAP. I.--- [b 2Kb] Ne forte, quod solent, dicant quod si synodus Chalcedonensis admittitur, omnia constare debeant quae illic videntur esse deprompta; aut enim eam ex toto [c 1Kb] admitti oportere, aut si ex parte repudiabilis est, firmam ex toto constare non posse. Cognoscant igitur illud, quod [d 1Kb] constituit secundum Scripturas sanctas, traditionemque majorum, secundum canones regulasque Ecclesiae [e 1Kb] pro fidei communione, et veritate catholica et apostolica, pro qua hanc fieri sedes apostolica delegavit, factamque [Col. 0618A] firmavit, a tota Ecclesia indubitanter admitti; alia autem, quae per incompetentem praesumptionem illic prolata sunt, vel potius ventilata, quae sedes apostolica gerenda nullatenus delegavit; quae mox a Vicariis sedis apostolicae contradicta manifestum est; quae sedes apostolica, 322 etiam petente Marciano principe, nullatenus approbavit; quae [(1) 1Kb] praesul Ecclesiae Constantinopolitanae tum Anatolius, nec se praesumpsisse professus est, [f 1Kb] et in apostolicae sedis antistitis non negavit posita esse potestate: [g 1Kb] quae ideo, sicut dictum est, sedes apostolica non recepit quia quae privilegiis universalis Ecclesiae contrari probantur, nulla ratione [h 1Kb] subsistunt.

[Col. 0619A] CAP. II. Quia enim? quia in libris sanctis, quos utique veneramur et sequimur, [a 1Kb] quoniam quorumdam illic et profanitates esse feruntur, et scelera gesta narrantur, ideo nobis pariter omnia, aut veneranda sunt, aut sequenda, quia in illis sanctis et venerabilibus libris continentur? Sanctus Petrus primus apostolorum sic aestimans novi Testamenti gratiam praedicandam, ut a legis veteris non recederet institutis, quaedam per simulationem legitur inter Judaeos gentilesque gessisse; nunquid ideo aut illa ejus sequenda sunt, quae merito et coapostolus ejus [b 1Kb] facta redarguit, et postea consequenter ipse vitavit: aut pariter assumenda sunt cum his quae ut pote primus apostolus [c 1Kb] salubria praedicavit? Nunquidnam aut ejus recta doctrina cum his quae humanitus [Col. 0619B] acciderant repudianda est, aut illa adhuc imbecillis inscitia cum perfecta ejus doctrina suscipienda est? Nunquidnam [d 1Kb] in ipsorum haereticorum libris non multa quae ad 323 veritatem pertinent posita releguntur? Nunquidnam ideo veritas refutanda est, quia illorum libri, ubi pravitatis [e 1Kb] interest, refutantur? aut ideo pravi libri suscipiendi sunt eorum, quia veritas, quae illic inserta est, non negatur? Ait Apostolus: Omnia probate; quae bona sunt tenete (I Thess. V, 20); scimus Apostolum etiam de paganorum libris aliqua posuisse (Act. XVII, 28); nunquid ideo [f 1Kb] etiam cuncta recipienda sunt, quae cum his pariter sunt prolata? Ipse Apostolus ait multos praedicatores aliter atque aliter Christum praedicare: [g 1Kb] ubi tamen licet quocunque modo Christum praedicatum oportet [Col. 0619C] admitti; non ideo tamen illum morem quo non recte praedicatus est non admonet evitare. Malos operarios ipse conqueritur, quorum alia refutanda, alia docet esse sectanda. Haec et hujusmodi exempla nos edocent, et testimonia divina confirmant, non omnia passim a quocunque dicta, vel ubicunque scripta, indifferenter accipere; sed, retentis bonis, quae noceant refutare.

CAP. III.--- [h 1Kb] Peccatori homini mors illata est: et tamen homini Jesu Christo mors illata reum facit [Col. 0620A] esse diabolum; quia ubi causa mortis non erat (puta peccatum) non debebatur et poena. Sententia praefigitur, vel praefixa est semper errori. [i 1Kb] Quae sententia huic errori praefixa nunquam omnino resolvetur. Sicut enim in quantum est ipse error, nunquam error esse desistit; sic sententia praefixa nunquam resolvitur, quia error qui agnoscitur esse damnatus, eadem, quandiu manet error, probatur astrictus. Itaque qui in errore sunt, sententia erroris obstricti sunt; et quandiu in eo manent, nullatenus absoluti sunt, sicut nec ipse [j 1Kb] in quo sunt error absolvitur. Error enim ipse nunquam veniam promeretur; sed qui eo veraciter caruerit, atque ab ejus participatione [k 1Kb] discedit. Quandiu ergo in eis est error, damnationem suam tenet, 324 nunquamque resolvitur, [Col. 0620B] quia error poenam semper meretur. Participes vero ejus, aut semper sunt ejus poenae participes, si in eodem perstare non desinant; aut si [l 1Kb] ab errore recesserint, quam alieni facti sunt ab errore, et ab ejus participatione discreti, tam et poenae ejus erunt consequenter alieni. Cum erranti poena praefigitur, quandiu manet errans, eadem poena constringitur; quia errans non potest esse sine poena errati. Haec eadem poena perpetua est nunquamque solvenda, quandiu errans esse perstiterit. Qui si errans esse destiterit, poena quae erranti est praefixa perpetua, non erranti, id est, alteri effecto, quam cui praefixa est, non solum non potest esse perpetua, sed nec esse jam poena. Non est enim ipse cui praefixa est, erranti enim praefixa est, non, non erranti. [m 1Kb] Quae [Col. 0620C] enim erranti praefixa, perpetua est, et perpetuo constringit errantem; non errantem non potest jam tenere. Sit erranti dicta fore perpetua: sit erranti dicta nunquam esse solvenda; manet omnino, et verum certumque est quod [n 1Kb] in eo praefixa est, nec potest prorsus absolvi, quandiu in errore manenti praefixa debetur erranti: non erranti autem nec poena potest esse, quae non erranti non debet inferri. Nec mutatur illa omnino, nec solvitur, quae debetur erranti. In suo ergo tenore illa praefixa est, in suo [Col. 0621A] jure non potest omnino resolvi: [a 1Kb] in non suo tenore, quae esse non potest, jam docetur esse vacuata, et jus illic penitus non habere, ubi causam non habet existendi.

CAP. IV.---Plenae sunt sanctae Scripturae tali forma justitiae. Dicitur: Pereant peccatores a terra, ita ut non sint (Psal. CIII), [b 1Kb] peccatores, ut desistant esse peccatores; in hoc pereant, ut deficiant esse peccatores. Caeterum, si prorsus peccatores secundum prophetae sententiam usquequaque deperirent, ut substantialiter 325 [c 1Kb] non subessent, qui salvari potuissent a redemptore; qui venit non justos vocare, sed peccatores (Luc. V, 32). Vel de quibus dicit Apostolus: Christus venit in hunc mundum peccatores salvos facere, quorum primus ego sum (I Tim. I, 15). [Col. 0621B] Et: Cum peccatores essemus (Rom. V, 8), misit Deus Filium suum (Galat. IV, 4); et caetera hujusmodi? Hic revera etiam substantialiter plurimi perierunt peccatores, in peccatis suis utique permanentes, veraque in eis sententia dicta permansit, nunquamque resoluta est: et tamen eadem in talibus, quibus praefixa est, permanente perpetua, quodam genere factum est, ut in talibus non usquequaque manentibus, id est, in peccatis suis non usquequaque durantibus, sententia tamen praefixa talibus permaneret. Nam et ipsi pereunt, sed esse peccatores, ut dictum est, non poenaliter, sed remedialiter quodam et ipsi genere perierunt, quodam genere et in ipsis mansit praefixa sententia: donec permanens eos efficeret non esse peccatores, [d 1Kb] vel peccatores non esse perficeret. [Col. 0621C] Completa est et in eis sententia; nec quo tenore peracto [e 1Kb] permanens illa sententia pereuntibus peccatoribus, ita ut non essent utique peccatores. [f 1Kb] At ea jam in non peccatoribus manere non potuit, quia in eis quibus inflicta non fuerat, jus manendi penitus non habebat. Ita nec in suo jure vel tramite ullatenus sententia resoluta est, et eadem in his, quibus inflicta est, permanente, ab his qui ab ejus jure discreti sunt, aliena prorsus effecta est. Nec in his, salva sui conditione, [g 1Kb] fas haberet manendi quibus inflicta non esset.

CAP. V.---Dixit Dominus quod in Spiritum sanctum peccantibus nec hic esset, nec in futuro saeculo remittendum: quantos autem cognoscimus in sanctum [Col. 0622A] Spiritum delinquentes, sicut haereticos diversos, Arianos, Eunomianos, Macedonianos, ad fidem catholicam revertentes, et hic remissionem suae percepisse blasphemiae, et in futurum spem sumpsisse indulgentiae consequendae. Nec ideo non vera est Domini sententia, aut putabitur esse ullatenus resoluta: cum circa tales, si hoc esse permaneant, nunquam omnino 326 solvenda persistat, effectis autem non talibus [h 1Kb] irrogata. Sicut etiam est consequenter et illud beati Apostoli Joannis: Est peccatum ad mortem, non dico ut oretur pro eo; et est peccatum non ad mortem, dico ut oretur pro eo (I Joan. V, 16). Est peccatum ad mortem, in eodem peccato manentibus; est peccatum non ad mortem, ab eodem peccato recedentibus: nullum quippe est peccatum, pro quo aut non oret [Col. 0622B] Ecclesia remittendo, aut quod data sibi divinitus potestate, desistentibus ab eodem, non possit absolvere, vel poenitentibus relaxare, cui dicitur: Quaecunque dimiseritis super terram, dimissa erunt et in coelis: et quaecunque solveritis supra terram, erunt soluta et in coelis (Matth. XVI, 18); in quibuscunque, omnia sunt, quantacunque sint et qualiacunque sint. Veraci nihilominus eorum manente sententia, [i 1Kb] quae nunquam solvenda esse denuntiatur in eodem tenore consistens, non etiam ab hoc eodem post recedens. Quod etiam in Acacii sententia rationabiliter intuendum est, in qua etiamsi ei dictum est, [j 1Kb] nunquam solvendus: non est tamen adjectum: etiamsi resipueris, etiamsi ab hoc errore discesseris, etiamsi praevaricator esse destiteris. Quapropter in aperto est ita dictum nunquam [k 1Kb] solvendus, [Col. 0622C] sed talis, scilicet, qualis est et ligatus: non autem talis effectus, sicut ligandus non erat, sic absolutus esse docebatur. Sicut carebat obligatione, cum obligationis causa caruisset; sic utique absolutus existeret, quatenus ipse non necessitate dictae sententiae videretur non posse [l 1Kb] quoquomodo jam solvi. Nam talis effectus, et obligatione carens, fieret absolutus, et circa tales praefixa sententia nullomodo solubilis redderetur. Nunquid enim misit, quaesivit, expetiit et abjectus est? Itaque ipse in se insolubilem fecit esse sententiam, qui talis permanere delegit, qualis veraciter non posset absolvi; et noluit talis effici, circa qualem, permanente sententia circa [m 1Kb] tales, effectum non talem insolubilis sententia non maneret, [Col. 0623A] quae circa effectum non talem non haberet licentiam permanendi. Quo magis, ut dictum est, exemplo atque periculo [a 1Kb] moniti, 327 qui eodem tenore sunt constricti, festinare debent, ut non tales esse permaneant, quibus sententia illa non solvenda praefixa est; et esse tales incipiant, qualibus [b 1Kb] non insolubilis praefixa sententia, possit esse solubilis. Quoniam autem effecto non tali, quali non solvenda praefixa sententia est; effecto, inquam, non tali, potest solubilis esse sententia: quia jam Acacio non volenti [c 1Kb] non talem esse, sicut tali usque in finem permanenti permansit inabsoluta sententia, ita jam non tali effici non volenti, solubilis non potest esse sententia. Nonne tantos habebat Acacius quorum exemplum sequi potuisset antistites, qui in Ephesino prolapsi latrocinio, [Col. 0623B] quolibet modo in consensionem reciderant pravitatis? Utique tamen (et si dictum non erat) [d 1Kb] et perpetuam damnationem ferre potuissent, nisi resipiscentes, et non tales effecti quales illic facti fuerant; damnationemque perpetuam merebantur, resolvi circa se damnationem, recedentes a perpetuae damnationis causa, meruerunt: quam, qui perstitere, circa se insolubilem reddiderunt. Nihil igitur interest, nihil differt, utrum dicatur nunquam solvendus, an non dicatur: quia ecclesiastica sententia reos et praevaricatores obligat; quia sicut non potest ei suffragari, quod non est dictus nunquam solvendus, sed, si in errore permanserit, insolubilis modis omnibus perseverat, nec potest inde, nisi non talis effectus, absolvi; sic [e 1Kb] cuiquam praejudicare non potest, tametsi dictum est nunquam [Col. 0623C] esse solvendum; manifesta ratione monstrante quia nunquam sit omnino solvendus, si talis, qualis ligatus est, esse persistat, vel talis utique nunquam solvendus, qualis est obligatus. Non adjecto autem, etiamsi resipiscat et corrigat, patere prorsus et liberum esse non dubium sit, ut non talis effectus, qualis nunquam dictus est 328 esse solvendus, sed talis, qualis non est dictus, nunquam esse solvendus, id est [Col. 0624A] correctus et emendatus, consequenter correctus [f 1Kb] et possit solvi.

CAP. VI.---Notandumque quod quolibet genere blasphemantibus in Spiritum sanctum, si resipiscant et corrigant, et hic eis et in futuro saeculo remittatur: nec inde possit Domini [g 1Kb] nutare sententia, quae circa tales utique permanentes permanere dicta est, non circa non tales effectos. Quandiu autem in hoc manent, tales sunt, qualibus non remittendum esse praefixum est; cum autem ab hoc recesserint, non tales efficiuntur qualibus non remittendum esse praedictum est: et ideo non talibus effectis potest et hic, et in futuro [h 1Kb] saeculo, jam remitti. Alioquin, quod absit, frustra videretur Ecclesia hujusmodi [i 1Kb] sua reconciliatione suscipere; quia autem frustrari non potest, [Col. 0624B] hoc intellectu modis omnibus, salva Domini sententia, praedicandum est, quantum ad nos pertinet, omnino non posse. Talis igitur dictus est Acacius, qualis ligatus est, nunquam esse solvendus; talis usque in finem esse permansit, talis esse non destitit. [j 1Kb] Ita talis est hodie qualis est et dictus; non talis esse jam non potest: nunquam igitur talis permanendo solvendus est; qui si talis esse [k 1Kb] desisteret, nec in non tali permansisset, et nunquam esse solvendum; quia non talis, qualis dictus est nunquam esse solvendus posset absolvi, et [l 1Kb] non tali nunquam solvi recederet, et ideo ut solvi posset accederet. [m 1Kb] Quod sedes apostolica non consensit, nec imperator imposuit, nec Anatolius usurpavit; totumque, ut dictum est, in sedis apostolicae est positum potestate: ita quod in synodo [Col. 0624C] sedes apostolica firmavit, hoc robur obtinuit; quod refutavit, habere non potuit firmitatem: et sola rescindit quod praeter ordinem congregatio 329 synodica putaverat usurpandum, non promulgatrix iteratae sententiae, sed cum apostolica sede veteris exsecutrix.

CAP. VII.---Hoc tamen, quod de uno eodemque homine dictum est, sive tali persistente, qualis sententiam competenter accepit, sive non tali effecto [n 1Kb] , [Col. 0625A] et ab illa sententia, quae non tali non dicta est absoluto, et in unaquaque civitate legitur similiter esse praefixa, et in populo ac simul gente deprompta, potiusque in toto orbe disseminata. Idem enim mundus est, qui et periturus est dictus, et sermo Dei non potest excidere, et in ipso mundo nihilominus a pravis intentionibus recedente non promitur. Sic Tyrus et Beryton, Gaza et Aegyptus pronuntiatae sunt periturae (Jerem. XLVII, 4; XLIV, 12), quas postea per Evangelium novimus esse salvatas. Perierunt itaque duplici modo, aut permanentes in eo quo talem sententiam susceperant; aut deficientes ab eo quo tales fuerant, et incipientes esse quo non tales fuerant, quibus est illa praefixa sententia; ut consequenter ad non tales non pertineret illa sententia, quae non talibus praefixa [Col. 0625B] non fuerat. Sic etiam de gente Judaeorum [a 1Kb] a Deo etiam per Isaiam prophetam peremptorie veluti pronuntiatum est: Claude oculos eorum, et obdura aures eorum; ut videntes non videant et audientes non audiant, ne quando intelligant. Et obdura cor populi hujus, ne unquam convertantur et sanem illos (Isa. VI, 10). Hic etiam correctio et emendatio interdicta monstratur, et resipiscendi quoque spes prorsus abscinditur: de quo tamen populo apostolos et Ecclesiam primitivam novimus processisse, et tot millia hominum una die baptismate fuisse salvatos. Ecce et in persistentibus qualis est illa sententia promulgata permansit, nec ad correctionem prorsus venire [b 1Kb] sanitatis admissi sunt, sed adjudicati sunt in sua nequitia deperire: et manente divina sententia, non per [Col. 0625C] ipsorum propriam emendationem, suove intellectu vel motu, suaque virtute vel possibilitate conversi sunt [c 1Kb] ut sanarentur; sed per gratiam Dei sanati sunt, ut converterentur. Ne convertantur, inquit, et sanem eos; 330 ne sua sponte, ne suis operibus, quibus utique confidebant, ne suam justitiam sectantes, justitiae Dei [d 1Kb] non debeant esse subjecti; de suis viribus confidentes, non divinae se misericordiae illuminationique subdentes. Et ideo inhibetur eis superbae praesumptionis effectus, ne convertantur suis intentionibus, suis nisibus, ut putarant; et sanem eos, ne eorum quasi meritis ex propria facultate venientibus salvatrix gratia daretur, atque ita gratia jam non esset gratia, si non gratis data esset immeritis; sed merces tanquam meritis restituta. Non ergo ipsi convertantur, [Col. 0625D] et sanem eos; sed sanati per gratiam, qualiter ad humilitatem Christi convertantur, agnoscant. Ita [Col. 0626A] in utrisque, hoc est, in eo permanentibus, in quo talem sententiam perceperunt, et in salvatis exinde Dominica sententia fixa permansit. Et tamen illa permanente, sic eis miro genere sanitas introducta est, ut illa sententia non mutata videretur; sed eadem perdurante sanitas, non illorum confidentia, sed divino munere proveniret.

CAP. VIII.---Quod si haec [e 1Kb] tentare formidant, nec ad suae pertinere cognoscunt modulum potestatis, cui de humanis rebus tantum judicare permissum est, non etiam praeesse divinis; quomodo de his, per quos divina ministrantur, judicare praesumunt? Fuerint haec ante adventum Christi, ut figuraliter quidam, adhuc tamen in carnalibus actionibus constituti, pariter reges exsisterent et pariter sacerdotes, quod sanctum [Col. 0626B] Melchisedech fuisse sacra prodit historia: quod in suis quoque diabolus est imitatus (ut pote qui semper, quae divino cultui convenirent, sibimet tyrannico spiritu vindicare contendit), ut pagani imperatores iidem et maximi pontifices dicerentur. Sed cum ad verum ventum est eumdem Regem atque Pontificem, ultra sibi nec imperator pontificis nomen imposuit, nec pontifex regale fastigium vindicavit: quamvis [f 1Kb] enim membra ipsius, id est, veri Regis atque Pontificis, secundum participationem naturae magnificae, utrumque in sacra generositate subiisse 331 dicantur, ut simul regale genus et sacerdotale subsistant (I Pet. II, 9). [g 1Kb] Quoniam Christus memor fragilitatis humanae, quod suorum saluti congrueret, dispensatione magnifica temperavit; sicque actionibus [Col. 0626C] propriis dignitatibusque distinctis officia potestatis utriusque discrevit, suos volens medicinali humilitate salvari, non humana superbia rursus intercipi: ut et christiani imperatores pro aeterna vita pontificibus indigerent, et pontifices pro temporalium cursu rerum imperialibus dispositionibus uterentur; quatenus spiritualis actio a carnalibus distaret incursibus, [h 1Kb] et ideo militans Deo minime se negotiis saecularibus implicaret (II Tim. II, 4), ac vicissim non ille rebus divinis praesidere videretur, qui esset negotiis saecularibus implicatus: ut et modestia utriusque ordinis curaretur, ne extolleretur utroque suffultus; et competens qualitatibus actionum specialiter professio aptaretur.

CAP. IX.---Quibus omnibus rite collectis satis evidenter [Col. 0626D] ostenditur, a saeculari potestate, nec ligari prorsus, nec solvi posse pontificem. Quo manifestius [Col. 0627A] approbatur Alexandrinum Petrum per imperialem tantummodo sententiam nullo modo potuisse prorsus absolvi. Ubi si [a 1Kb] pontificum quoque sociatur assensus, quaerimus utrum praecesserit, an fuerit subsecutus. Si subsecutus est [b 1Kb] imperialem sententiam, nihilominus ad id reditur, ut absolutio a saeculari potestate praecepta et principaliter inchoata valere non possit; pontificumque secutus assensus adulationis potius fuerit, quam legitimae sanctionis. Si praecessit, doceatur a quibus, et ubi ille sit gestus, si secundum Ecclesiae regulam celebratus, si a paterna traditione profectus, si majorum more [c 1Kb] probatus, si competenti examinatione depromptus. Ubi proculdubio requirendum est, si synodali congregatione celebratus: quod in receptione damnati, et depulsione catholici, quia noviter [d 1Kb] [Col. 0627B] causa, fieri debuisse certissimum est. Si ad primam sedem, cujus intererat sententiae, qua Petrus tenebatur obstrictus, secundum Ecclesiae regulas est relatum, si eadem quae ligavit absolvit: [e 1Kb] quod si illa quae non ligaverat resolvente, immo etiam nesciente potuisset dissolvi. Si haec gesta non sunt, quo more, quo ritu Alexandrinus Petrus praetenditur absolutus, cum nec a pontificibus legitime et ecclesiasticis 332 legibus fuerit expeditus, nec a saeculari potestate potuerit praeter Ecclesiae tramitem prorsus absolvi?

CAP. X.---Sed dicatur forsitan: Non imperator absolvit, sed a pontificibus poposcit absolvi. Tanto magis poscenti imperatori a Pontificibus fuerat suggerendum, ut si eum legitime vellet absolvi, legitima et ecclesiastici tenoris absolutio proveniret; et haec omnia, [Col. 0627C] quae superius dicta sunt, secundum Ecclesiae tramitem servarentur: praecipue cum de secundae sedis ageretur antistite, nec ab inferiori qualibet, sed a prima sede jure possit absolvi. Inferior quippe potiorem absolvere non potest; sola ergo potior inferiorem convenienter absolvit. Proinde inferioris loci pontifices, qui nullatenus se noverant potiorem sibi [f 1Kb] sine apostolica sede posse resolvere, praecipue quem ejus sententia noverant obligatum, praevaricatoria absolutione non illum penitus exuerunt, sed se praevaricatione [Col. 0628A] potius nexuerunt. Ita Petri; absolutio ex utroque non constat: quia nec praevaricatoria absolutione rei reum absolvere potuerunt, et depulsis undique pontificibus catholicis, haereticisque suppositis, vel eis qui haeriticorum tenebantur communione polluti, et etiam sacrae religionis insinceritate, participem suum tam absolvere nequiverunt, quam ipsi non erant absoluti; ac proinde tam ecclesiasticae regulae praevaricatores, quam sacrosanctae communionis integritatem maculantes consortio perfidorum [g 1Kb] , quod de reo simillimo potuerunt ferre judicium? De catholicis enim pontificibus per totum Orientem, aut quicunque perstitit est ejectus, aut ille restitit, qui consensit errori et se ab errantium contagio non retraxit. Quod igitur eorum potuit de cujusquam errore esse judicium, [Col. 0628B] qui nusquam non errasse monstrantur, et haereticorum simul catholicorumque confessione permixta, [h 1Kb] cuncta religionis verae et sincerae se turbasse, catholicamque apostolicamque confudisse puritatem? Ecce qui reum absolvere potuerunt, qui rei pro omnibus docebantur effecti. Ecce cum quibus de absolvendo reo synodus fuerat ineunda. Si fides et communio catholica retinebatur, cur catholici pellebantur antistites? Si catholici pellebantur antistites, quomodo [i 1Kb] non tantummodo haeretici servabantur?



333 CAPITULUM XLVIII. [j 1Kb] Sancti Gelasii Commonitorium Fausto magistro fungenti legationis officium Constantinopolim.

CAP. I.---Ego quoque mente percepi Graecos in sua obstinatione mansuros, [k 1Kb] nec cui velut insperatum [Col. 0628C] videri potest, quod est in ante praecognitum. Quapropter [l 1Kb] non jam propter religionis causas student publicis dispositionibus obviare, sed potius per occasionem legationis regiae catholicam fidem moliuntur evertere, et tali commercio nituntur sperata praestare. Quid sibi vult autem quod [m 1Kb] dixerit imperator, a nobis se in religione damnatum, cum super hac parte et decessor meus non solum minime nomen ejus attigerit, sed insuper quando principia adeptus regiae potestatis exeruit, in ejus se rescripsit [n 1Kb] imperii promotione [Col. 0629A] gaudere: et ego nulla ipsius unquam scripta percipiens, honorificis, ut nostis, eum litteris salutare curaverim? Decessores mei, sacerdotes qui praevaricatoribus se communicasse propria voce confessi sunt, a communione apostolica submoverunt. [a 1Kb] Si isti placet se miscere damnatis, nobis non potest imputari. Si ab eis velit abscedere, tanto magis a nobis non potest esse damnatus, sed potius ad gratiam sincerae communionis admissus. Ad senatum vero pertinet Romanum ut memor fidei quam a parentibus suscepisse se meminit, contagia vitet communionis externae, ne a communione sedis apostolicae, quod absit, reddatur externus. Veniam sibi dari debere proponunt. Legatur ex quo est religio christiana, [b 1Kb] vel certe detur exemplum in Ecclesia Dei a quibuslibet [Col. 0629B] pontificibus, ab ipsis apostolis, ab ipso denique Salvatore, veniam, nisi corrigentibus, fuisse concessam. 334 Auditum autem sub isto coelo non legitur omnino, nec dicitur, quod eorum voce depromitur: date nobis veniam, ut tamen nos in errore duremus. [c 1Kb] Id quoque parum est. Ostendant qui nobis canones nituntur opponere, quibus hoc canonibus, quibus regulis, qua lectione, quove documento, sive a majoribus nostris, sive ab ipsis Apostolis, quos potiores merito fuisse non dubium est, sive ab ipso Domino salvatore, qui judicaturus creditur vivos et mortuos, sive factum est unquam, vel faciendum esse mandatur. Mortuos suscitasse legimus Christum; in errore mortuos absolvisse, non legimus. Et qui hoc certe faciendi solus habuit potestatem, beato Petro principaliter [Col. 0629C] mandat apostolo: Quae ligaveris super terram, erunt ligata et in coelo; et quae solveris super terram, soluta erunt et in coelo (Matth. XVI, 19). Super terram, inquit; nam in hac ligatione defunctum nusquam dixit absolvi. Quod ergo nunquam factum est, vel mente concipere formidamus, scientes in divino judicio non posse penitus excusari. [d 1Kb] Si autem quod nunc praetendunt a Romana se Ecclesia divisuros, quod jamdudum fecisse monstrantur.

CAP. II.--- [e 1Kb] Euphemium vero miror, si ignorantiam suam ipse non perspicit, qui dicit Acacium ab uno non potuisse damnari. Itane non perspicit secundum formam synodi Chalcedonensis Acacium fuisse damnatum? nec novit, aut se nosse dissimulat? In qua utique per numerosam sententiam sacerdotum erroris [Col. 0629D] hujus auctores constat fuisse damnatos: sicut in [Col. 0630A] unaquaque haeresi a principio christianae religionis et factum fuisse et fieri manifesta rerum ratione monstratur; decessoremqeu meum exsecutorem fuisse veteris [f 1Kb] constituti, non novae constitutionis auctorem. Quod non solum praesuli apostolico facere licet, sed cuicunque pontifici; [g 1Kb] ut quoslibet et quemlibet locum secundum regulam haereseos ipsius ante damnatae a catholica communione discernant. Acacius quippe non fuit novi vel proprii erroris inventor, ut in eum nova scita [h 1Kb] procederent, 335 sed alieno facinori sua communione se miscuit. Itaque necesse est ut in illam recideret justa lance sententiam, quam cum suis successoribus per convenientiam synodalem susceperat auctor erroris.

CAP. III.---Nobis opponunt canones, dum nesciunt [Col. 0630B] quid loquantur. Contra quos hoc ipso venire se produnt, quod primae sedi sana rectaque suadenti parere refugiunt. Ipsi sunt canones, qui appellationes totius Ecclesiae ad hujus sedis voluere examen deferri; ab ipsa vero prorsus nusquam appellari debere sanxerunt: ac per hoc illam de tota Ecclesia judicare, ipsam ad nullius commeare judicium, nec de ipsius unquam praeceperunt judicio judicari; sententiamque illius constituerunt non oportere dissolvi, cujus potius sequenda decreta mandarunt. In hac ipsa causa Timotheus Alexandrinus, et Petrus Antiochenus, [i 1Kb] Petrus, Paulus, Joannes et caeteri, non solum unus, sed plures utique nomen sacerdotii praeferentes, sola sedis apostolicae sunt auctoritate dejecti. Cujus rei testis etiam ipse docetur Acacius, qui praeceptionis [Col. 0630C] hujus exstitit exsecutor. Quod utique, sicut apostolicam sedem juxta formam synodicam fecisse manifestum est, sic neminem resultare potuisse, certissimum. Hoc igitur modo recidens in consortium damnatorum, est damnatus Acacius, qui eorum damnationem antequam praevaricator exstitisset, fuerat exsecutus. Nobis ausi sunt canonum facere mentionem, contra quos ambitionibus semper illicitis [j 1Kb] tetendisse monstrantur. Qua ipsi synodo, vel secundum cujus synodi formam Alexandrinum Joannem de Ecclesia, cui ordinatus fuerat, expulerunt? qui nullis causis evidentibus, [k 1Kb] nec ante convinci, nec postea provocans etiam in judicio competenti potuit accusari? Quod si dicunt: Imperator hoc fecit, hoc ipsum quibus canonibus, quibus regulis est praeceptum? [Col. 0630D] Cur huic tam pravo facto consensit Acacius, [Col. 0631A] cum auctoritas divina dicat: Non solum qui faciunt prava reos esse, sed et qui consentiunt facientibus (Rom. I, 32)? Quibus canonibus, quibus regulis Calendion exclusus est, vel primi urbium diversarum catholici sacerdotes? Qua traditione majorum apostolicam sedem in judicium vocant? 336 An secundae sedis antistites, et tertiae caeterique bene sibi conscii sacerdotes depelli debuerunt, et qui exstitit religionis inimicus depelli non debuit? Viderint ergo si alios habent canones quibus suas ineptias exsequantur.

CAP. IV.---Caeterum isti, qui sacri, qui ecclesiastici, qui legitimi celebrantur, [a 1Kb] non solum sedem apostolicam ad judicium vocare non possunt: et Constantinopolitanae episcopus civitatis, quae utique [Col. 0631B] per canones inter sedes nullum nomen accepit, in communionem recidens perfidorum, non debuit submoveri? An qui homini [b 1Kb] mentiti dicuntur imperatori, et imperatorem laesisse perhibentur, depelli debuerunt; et in Deum, qui summus ac verus imperator est, Acacium delinquentem, sinceramque communionem divini sacramenti cum perfidis miscere studentem, secundum synodum, in qua haec est damnata perfidia, non oportebat excludi? Sed velint, nolint, [c 1Kb] ipsius judicia antiqua canonum constitutione firmantur. Sed religiosi viri atque perfecti secundum canones concessam sedi apostolicae potestatem nimirum conantur eripere, et sibimet eam contra canones usurpare contendunt. O canonum magistros atque custodes! nobis nullum fas est inire certamen [Col. 0631C] cum hominibus communionis alienae, divina Scriptura praedicante: Haereticum hominem post primam et secundam correptionem devita, sciens [d 1Kb] , quod perversus est hujusmodi, proprio judicio damnatus (Tit. III, 10). Ecce cognoscant quia non solum ab alio, sed a se quoque ipse damnetur haereticus. Illud autem nimis est impudens, quod Acacium veniam postulasse confingunt, et nos exstitisse difficiles. Testis est frater vester, filius meus, vir illustris Andromachus, quia et a nobis abundanter instructus est, ut cohortaretur Acacium, deposita obstinatione, resipiscere, et ad sedis apostolicae remeare consortium, quique se sub jurejurando [e 1Kb] magnis cum eodem molitionibus [Col. 0632A] egisse testatur, nec ad ea, quae recta sunt, potuisse [f 1Kb] deflecti, sicut rerum probatur effectu. Certe proferatur indicium, quando miserit, quando veniam postularit, correctionemque suam nobis promiserit exhibendam. 337 Nisi forte hunc animum gessit, quem successores ejus habere perspicimus; ut [g 1Kb] tamen veniam etsi postularet, sic sibi vellet impendi, ut nihilominus in errore persisteret: ubi utique non tam a nobis recipi videretur, quam in suam potius nos traduceret pravitatem. Quem reatum se confessuros asserunt ante certamen? si reatus est, utique corrigendus est; si corrigendum non putant, fallaciter se reatum [h 1Kb] perhibent profiteri: nisi, quod est infelicius, cum et fatentur reatum, et non aestimant corrigendum. Illud quoque ridere me libuit, quod ait: si [Col. 0632B] necesse fuerit veniam postulare; existimans nimirum tunc se necessario veniam peccati postulare, si ei concedamus ne peccare desistat, immo etiam, quod absit, cum eodem consentiamus nos quoque peccare. Nescio inter quae prodigia mundi haec vox possit admitti. Remitti culpa de praeterito potest, correctione sine dubio subsequente. Nam si deinceps [i 1Kb] sinitur mansura perversitas, non est benignitas remittentis, sed consentientis [j 1Kb] assentatio. Non mirum si isti sedem beati apostoli Petri blasphemare praesumant, qui talia portenta vel corde gerunt, vel ore diffundunt, et nos insuper superbos esse pronuntiant, cum eis prima sedes quidquid est pietatis non desistat offerre, illi [k 1Kb] etiam ipso protervo se spiritu subjugare posse confidant. Sed captos mente facere ista non mirum [Col. 0632C] est. Sic phrenetici [l 1Kb] solent medicantes quosque vel hostes putare, vel caedere. Quaero tamen ab his judicium quod praetendunt, ubinam possit agitari? an apud ipsos, ut iidem sint inimici, testes et judices? Sed tali judicio nec humana debent committi negotia, nedum divinae legis integritas. Si quantum ad religionem pertinet, non nisi apostolicae sedi juxta canones debetur totius summa judicii; sic quantum ad saeculi potestatem, [m 1Kb] illa a pontificibus et praecipue a beati Petri vicario debet cognoscere, quae divina sunt, non ipsa eadem judicare. Nec [n 1Kb] sibi hoc quisquam potentissimus saeculi, qui tamen christianus est, vindicare praesumit, nisi religionem forsitan [Col. 0633A] persequens. Quid tamen dicerent, si non chartis suis in omnibus 338 vincerentur? Ineptias itaque suas sibi servent, nisi resipiscant, potius cogitantes Christi vocem non esse superfluam, quae confessioni beati Petri apostoli inferni portas nunquam praevalituras asseruit. Quapropter non veremur ne apostolica sententia resolvatur, [a 1Kb] quam et vox Christi, et majorum traditio, et canonum fulcit auctoritas, ut totam potius Ecclesiam semper ipsa dijudicet. Sed cogitent magis, si quis in eis religionis est sensus, ne pravitatem suam nullatenus deponentes, apud Deum hominesque sedis apostolicae constitutione perpetua damnentur. Sic autem dicitur fuisse definitum, ut deinceps de negotio nihil dicatur, quasi vel nunc eos, quemadmodum novistis, meo duxerim nomine specialiter [Col. 0633B] alloquendos. Neque plane cum istis non corrigentibus ineunda congressio, quemadmodum cum aliarum quoque haeresum sectatoribus dimicatio renuenda. [b 1Kb] Vos autem salvos et sospites quantocius huc reverti, continuis Divinitatem votis expetimus.



CAPITULUM XLIX. [c 1Kb] Epistola sancti Gelasii episcopi ad Anastasium imperatorem.

CAP. I.---Famuli vestrae pietatis, filii mei Faustus magister et Irenaeus viri illustres, atque eorum comites publica legatione fungentes ad Urbem reversi, clementiam vestram [d 1Kb] dixerunt quaesisse cur ad vos meae salutationis scripta non miserim. Non meo fateor instituto; sed cum directi dudum de partibus Orientis vel videndi me licentiam sibi vestris praeceptionibus [Col. 0633C] abnegatam, tota urbe disperserint, a litteris credidi temperandum, ne onerosus potius quam officiosus existerem. Videtis igitur non mea dissimulatione provenisse, sed competentis fuisse cautelae, ne respuentibus animis molestias irrogarem. Sed ubi serenitatis tuae benevolentiam comperi, praefatis indicantibus humilitatis 339 meae clementer expetisse sermonem, jam revera perpendi [e 1Kb] reputandum mihi non immerito si tacerem: quia, gloriose fili, et sicut Romanus natus, Romanum principem amo, [f 1Kb] suspicio, colo; et sicut Christianus, cum eum qui zelum Dei habet, secundum scientiam veritatis habere desidero; et qualiscunque apostolicae sedis vicarius, quod ubicunque plenae fidei catholicae [Col. 0634A] deesse comperero, pro meo modulo suggestionibus opportunis supplere contendo. Dispensatione enim mihi divini sermonis injuncta, Vae mihi est, si non evangelizavero (I Cor. IX, 16). Quod cum Vas electionis beatus apostolus Paulus formidet et clamet, multo magis mihi exiguo metuendum est, si divinitus [g 1Kb] inspirato et paterna devotione transmisso, subtraxero ministerium praedicandi.

CAP. II.---Pietatem [h 1Kb] tuam precor, ne arrogantiam judicet divinae rationis officium. Absit, quaeso, a Romano principe, ut intimatam suis sensibus veritatem arbitretur injuriam. Duo sunt quippe, imperator auguste, quibus principaliter mundus hic regitur, auctoritas sacrata pontificum, et regalis potestas. In quibus tanto gravius pondus est sacerdotum, quanto [Col. 0634B] etiam pro ipsis regibus [i 1Kb] hominum in divino reddituri sunt examine rationem. Nosti etenim, fili clementissime, quoniam licet praesideas humano generi dignitate, verumtamen praesulibus rerum divinarum devotus colla submittis, atque ab eis causas tuae salutis [j 1Kb] expetis, inque sumendis coelestibus sacramentis, eisque, ut competit, disponendis subdi te debere cognoscis religionis ordine, potius quam praeesse, [k 1Kb] itaque inter haec ex illorum te pendere judicio, non illos ad tuam redigi velle voluntatem. [l 1Kb] Si enim, quantum ad ordinem publicae pertinet disciplinae, cognoscentes imperium tibi superna dispositione collatum, legibus tuis ipsi quoque parent religionis antistites, ne vel in rebus mundanis exclusae videantur obviare sententiae; quo, oro te, decet affectu eis [Col. 0634C] obedire, qui [m 1Kb] praerogandis venerabilibus sunt attributi mysteriis? 340 Proinde sicut non leve discrimen incumbit pontificibus siluisse pro Divinitatis cultu quod congruit, ita his, quod absit, non mediocre periculum est, qui cum debeant parere, despiciunt; et si cunctis generaliter sacerdotibus recte divina tractantibus fidelium convenit corda submitti, quanto potius sedis illius praesuli consensus est adhibendus, quem cunctis sacerdotibus et divinitas summa voluit praeeminere, et subsequens Ecclesiae generalis jugiter pietas celebravit? Ubi pietas tua evidenter advertit nunquam quolibet penitus humano consilio elevare se quemquam posse illius privilegio vel confessioni, quem Christi vox praetulit universis, quem Ecclesia [Col. 0635A] veneranda confessa semper est et habet devota primatem. Impeti [a 1Kb] possunt humanis praesumptionibus, quae divino sunt judicio constituta; vinci autem quorumlibet potestate non possunt. Atque utinam sic contra nitentibus perniciosa non sit audacia, quemadmodum quod ab ipso sacrae religionis auctore praefixum est, non potest ulla virtute convelli: [b 1Kb] Firmamentum enim Dei stat (II Tim. II, 19). Nunquidnam cum ab aliquibus religio infestata est, quantacunque potuit novitate superari; et non magis hoc invicta permansit, quo aestimata est posse succumbere?

CAP. III.---Desinant ergo, quaeso te, temporibus tuis quidam per occasionem perturbationis ecclesiasticae praecipitanter ambire quae non licent, ne et illa [Col. 0635B] quae male appetunt nullatenus apprehendant, et modum suum apud Deum hominesque non teneant. Quapropter sub conspectu Dei pure, sincere, pietatem tuam deprecor, obtestor, [c 1Kb] exhortor, ut petitionem meam non indignanter accipias; rogo, inquam, ut me in hac vita potius audias deprecantem, quam, quod absit, in divino judicio sentias accusantem. Nec me latet, imperator auguste, quod pietatis tuae studium fuerit in privata vita. Optasti semper fieri particeps promissionis aeternae. Quapropter noli, precor, irasci mihi, si te tantum diligo, ut regnum, 341 quod temporaliter assecutus es, velim te habere perpetuum; et qui imperas saeculo, possis regnare cum Christo. Tuis certe legibus, imperator, pateris nihil perire Romano nomini, [d 1Kb] nihil admittis ingeri detrimenti. [Col. 0635C] Itane verum est, princeps egregie, qui non solum praesentia Christi beneficia, sed et futura desideras, ut religioni, ut veritati, ut sinceritati catholicae communionis et fidei, temporibus tuis patiaris [e 1Kb] quemquam inferre dispendium? Qua fiducia, rogo te, illic ejus praemia petiturus es, cujus hic damna non prohibes? Non sint gravia, quaeso te, quae pro tuae salutis aeternitate dicuntur. Scriptum legisti: Meliora sunt vulnera amici, quam oscula inimici (Prov. XXVI, 6). Quaeso pietatem tuam, ut quo affectu dicuntur [Col. 0636A] a me, eo tuis sensibus intimentur. Nemo pietatem tuam fallat. Verum est quod figuraliter per prophetam Scriptura testatur: Una est columba mea, [f 1Kb] perfecta mea (Cant. VI, 8). Una est christiana fides, quae est catholica. Catholica autem veraciter illa est, quae ab omnium perfidorum atque [g 1Kb] ab eorum successoribus consortibus sincera, pura, immaculata communione divisa est. Alioquin non erit divinitus mandata discretio, sed [h 1Kb] miranda confusio. Nec ulla causa jam superest, si hoc in quolibet contagio voluerimus admittere; [i 1Kb] ne cunctis haeresibus aditum januamque pandamus: Qui enim in uno offenderit, omnium reus est (Jac. II, 10): Et, qui minima spernit, paulatim decidit (Eccl. X, 1).

CAP. IV.---Hoc est quod sedes apostolica magnopere [Col. 0636B] [j 1Kb] praecavet, ut quia mundo radix est Apostoli gloriosa confessio, nulla rima pravitatis, nulla prorsus contagione maculetur. Nam si, quod Deus avertat, et quod fieri non posse confidimus, tale aliquid proveniret, [k 1Kb] vel cui jam resistere auderemus errori, vel unde correctionem errantibus posceremus? Proinde [l 1Kb] pietas tua unius civitatis populum negat posse componi. Quid nos 342 de totius orbis terrarum sumus universitate facturi; si, quod absit, nostra fuerit praevaricatione deceptus? Si totus correctus est mundus, profana patrum suorum traditione [m 1Kb] despecta, quomodo non corrigatur unius civitatis populus, si praedicatio fida succedat? Ergo, gloriose imperator, [n 1Kb] nolo ego Ecclesiarum pacem, quam etiamsi cum mei sanguinis impendio provenire posset, amplector; [Col. 0636C] sed, precor te, cujusmodi debeat esse pax ipsa, non utcunque, sed veraciter christiana, mente libremus. Quomodo enim potest esse pax vera, cui charitas intemerata defuerit? Charitas autem qualiter esse debeat, nobis evidenter per Apostolum praedicatur, qui ait: Et charitas de corde puro, et conscientia bona, et fide non ficta (I Tim. I, 5). Quomodo, quaeso te, de corde erit puro, si contagio inficiatur externo? Quomodo de conscientia bona, si pravis fuerit malisque commixta? [o 1Kb] Quemadmodum fide non ficta, si maneat [Col. 0637A] sociata cum perfidis? Quae cum a nobis saepe jam dicta sint, necesse est tamen incessabiliter iterari, et tandiu non taceri, quandiu nomen pacis obtenditur; ut nostrum non sit (ut invidiose jactatur) [a 1Kb] facere pacem, sed talem velle nos doceamus, qualis et sola pax esse, et praeter quam nulla pax esse monstretur? Eutychianum certe dogma, contra quod apostolicae sedis cautela pervigilat, si creditur salva catholicae fidei veritate posse constare, promatur, asseratur, et quantislibet viribus astruatur; ut non solum per seipsum quam inimicum sit fidei christianae possit ostendi, sed et quantas et quam lethales haereses in sua contineat colluvione [b 1Kb] monstrari. Si autem, ut magis confidimus, a catholicis judicatis mentibus excludendum, quaeso te, cur non et contagia simul eorum [Col. 0637B] qui hoc probantur esse polluti decernitis refutanda? cum dicat Apostolus: Non solum qui non facienda faciunt, reos videri, sed etiam qui consentiunt facientibus (Rom. I, 32). 343 Proinde, sicut non potest, perversitatis communicatore suscepto, non pariter perversitas approbari, sic non potest refutari perversitas, complice et sectatore perversitatis admisso.

CAP. V.---Legibus certe vestris criminum conscii, susceptoresque latrocinantium pari judiciorum poena constringuntur; nec expers facinoris aestimatur, qui licet ipse non fecerit, [c 1Kb] facientes tamen in foedus familiaritatemque receperit. Proinde cum Chalcedonense concilium pro fidei catholicae atque apostolicae veritate communioneque celebratum, damnaverit Eutychetem, [Col. 0637C] [d 1Kb] detestandi furoris auctorem, non satis habuit, nisi ut pariter ejus quoque consortem Dioscorum caeterosque percelleret. Hoc igitur modo (sicut in unaquaque haeresi, vel factum semper, vel fieri non habetur ambiguum) successores eorum Timotheus, [Col. 0638A] Petrus, atque alter Antiochenus Petrus, [e 2Kb] non singulariter, nominatim, unusquisque pro parte sua, viritim propter singulos quosque rursus facto concilio, sed synodi semel actae regula consequenter elisi. Quemadmodum ergo non apparet evidenter etiam cunctos simili tenore constringi qui eorum communicatores et complices exstiterunt, atque omnes omnino a catholica atque apostolica [f 1Kb] merito communione discerni? Hinc Acacium quoque jure dicimus a nostro consortio submovendum, qui maluit in sortem transire perfidiae, quam in catholicae et apostolicae [g 1Kb] communionis sinceritate constare, cum fere triennium, ne in id veniret apostolicae sedis epistolis doceatur competenter instructus. Postquam vero communionis 344 est factus alienae, non potuit nisi a catholicae [Col. 0638B] et apostolicae mox societate [h 1Kb] praecidi: ne per eum, si vel paululum cessaremus, nos quoque subiisse videremur contagia perfidorum. Sed revera, vel tali perculsus poena resipuit, correctionem promisit, emendavit errorem? [i 1Kb] aut ille tractatus lenius voluerat coerceri, qui etiam verbera dura non sensit? Quo in sua perfidia et damnatione moriente, tam ejus in ecclesiastica recitatione non potest nomen ascribi, quam externae contagium non debet communicationis admitti. Quapropter [j 1Kb] aut doceatur ab haeretica participatione sincerus, quorum se ille permiscuit communioni, aut cum iisdem non potest non repelli.

CAP. VI.---Sic autem susurrant Orientis episcopi; quod ad eos sedes apostolica, [k 1Kb] non ista conscripserit, quasi vel ipsi de recipiendo legitime Petro sedem apostolicam [Col. 0638C] suis litteris fecerint certiorem; vel hujus receptionis inconditae non jam pariter complices exstitissent: [l 1Kb] quem sicut non possunt docere ab haeretica pravitate fuisse purgatum, ita se haereticorum nullatenus poterunt excusare consortes. Qui si fortassis astruxerint quod ad apostolicam sedem de susceptione Petri [Col. 0639A] per Acacium cuncti consona [a 1Kb] voluntate retulerint, per eumdem sibimet omnes pari voce sentiant fuisse rescriptum. Apostolicae vero sedis auctoritas quod cunctis saeculis Christianis Ecclesiae praelata sit universae, et canonum serie paternorum, et multiplici traditione firmatur. Sed [b 1Kb] vel hinc, vel utrum sibi quisquam contra Nicaenae synodi constituta quidpiam valeat usurpare, collegio potest unius communionis 345 ostendi, non mentibus externae societatis aperiri. Apud illos si quis confidit, egrediatur in medium, et apostolicam sedem [c 1Kb] de utroque revincat et instruat. Tollatur ergo nomen e medio, [d 1Kb] quod Ecclesiarum discretionem procul a Catholicae communione operatur, ut sincera pax fidei communionisque reparetur et unitas. Et tunc quis nostrum contra venerandam, [Col. 0639B] vel insurrexerit, vel nitatur insurgere vetustatem, competenter et legitime perquiratur; et illic apparebit quis modesto proposito custodiat formam traditionemque majorum, quis supra haec irreverenter [e 1Kb] insiliens, quis rapina posse fieri arbitretur.

CAP. VII.---Quod si mihi persona populi Constantinopolitani proponitur, per quam dicatur nomen scandali, id est, Acacii, non posse removeri, taceo quia et haeretico quondam Macedonio pulso, et Nestorio nuper ejecto, plebs Constantinopolitana catholica manere delegerit, potiusquam [f 1Kb] majorum praesulum damnatorum a defectione retineri. Taceo quod ab iisdem ipsis damnatis praesulibus, a quibus baptizati fuerant, in fide catholica manentes, nulla sint exagitatione turbati. Taceo quod pro rebus ludicris populares [Col. 0639C] tumultus nunc etiam vestrae pietatis auctoritas refrenarit, atque ideo multo magis pro salute animarum suarum necessario vobis Constantinopolitanae civitatis obtemperat multitudo, si eam ad apostolicam et catholicam communionem vos principes reducatis. Etenim, imperator auguste, si contra leges publicas aliquid, quod absit, quispiam fortasse tentaret, nulla [Col. 0640A] id pati ratione potuisses; ad Divinitatis puram sinceramque devotionem, ut tibi plebs subdita redigatur, conscientiae tuae non putas interesse? Postremo [g 1Kb] si unius populi civitatis animus non putatur offendi ne divina, ut res postulat, corrigantur, quanto magis ne divina offendantur catholici nominis universi piam fidem nec laedere debemus omnino, nec possumus? Et tamen iidem poscunt se nostra voluntate sanari. Competentibus ergo se sinant curari posse remediis: alioquin, quod absit, in eorum 346 transeundo perniciem, cum illis perire possumus, ipsos vero salvare non possumus. Jam hic quid sit magis sequendum, sub divino judicio vestrae conscientiae derelinquo: utrum, sicut nos optamus, simul omnes certam redeamus ad vitam; an, sicut illi poscunt, manifestam [Col. 0640B] tendamus ad mortem. Sed adhuc apostolicam sedem sibi medicinalia suggerentem, superbam vocare arrogantemque contendunt. Habet hoc qualitas saepe languentium, ut accusent medicos congruis [h 1Kb] eos observationibus ad salubria revocantes, magis quam ut ipsi suos noxios appetitus deponere vel reprobare consentiant. Si nos superbi sumus, qui animarum remedia convenientia ministramus; quid vocandi sunt qui resultant? Si nos superbi sumus, qui obediendum paternis dicimus constitutis; qui refragantur, quo appellandi sunt nomine? Si nos elati sumus, qui divinum cultum puro atque illibato cupimus tenore servari; qui contra Divinitatem quoque sentiunt, dicant qualiter nuncupentur. [i 1Kb] Sic et nos caeteri qui in errore sunt aestimant, quod eorum non consentiamus [Col. 0640C] insaniae. Ubi tamen spiritus superbiae veraciter pugnet et consistat, veritas ipsa judicat. [j 1Kb] Explicit papae Gelasii ad Anastasium principem.



347 CAPITULUM L. [k 1Kb] Epistola Gelasii Papae ad episcopos Dardaniae.

[l 3Kb] Rationis reddendae; Acacium a sede apostolica competenter [Col. 0641A] fuisse damnatum; nec posse quemquam sine discrimine animae suae ejus communionis participem effici.

Dilectissimis fratribus universis episcopis per Dardaniam constitutis GELASIUS.

CAP. I.---Valde mirati sumus quod vestra dilectio, quasi novam et veluti difficilem quaestionem, et adhuc tanquam inauditum quidpiam nosse [a 1Kb] desiderat quod Eutychianae pestilentiae communicatores, non habentes quid pro suae perditionis obstinatione respondeant, frequenti jam ratione convicti, [b 1Kb] sola contentione submurmurant: non quia sit alicujus momenti quod garriunt, nec inveniunt penitus quid loquantur. Ubi magis eos, qui catholicis sensibus instituti sunt, adhuc haerere [c 1Kb] miramur, quam illos qui a [Col. 0641B] veritate exciderunt, et ab antiqua Ecclesiae traditione sunt devii, [d 1Kb] profanas vocum novitates, et ineptias caducae perversitatis obtendere. Quibus eos vestra 348 dilectio retulit jactitare, ideo Acacium non putare jure damnatum, quod non a speciali synodo videatur fuisse dejectus, et insuper dementiam suae vanitatis [e 1Kb] accumulare pueriliter, adjicientes: Praecipue pontificem regiae civitatis. Quapropter stultitiam respuentes inanium querelarum, percurrere vos oportet ab ipsis beatis apostolis, et considerare prudenter quoniam patres nostri, catholici videlicet doctique pontifices, in unaquaque haeresi quolibet tempore [f 1Kb] suscitata, quidquid pro fide, pro veritate, pro communione catholica atque apostolica secundum Scripturarum tramitem praedicationemque majorum facta [Col. 0641C] semel congregatione sanxerunt, inconvulsum deinceps voluerint firmumque constare; nec [g 1Kb] in eadem causa denuo quae praefixa fuerant retractari qualibet recenti praesumptione permiserint; sapientissime providentes, quoniam si decreta salubriter cuiquam liceret iterare, nullum contra singulos quosque prorsus errores stabile persisteret Ecclesiae constitutum, ac semper iisdem [h 1Kb] furoribus recidivis omnis integra [Col. 0642A] definitio turbaretur. Nam si limitibus etiam praefixis positarum semel synodalium regularum, non cessant elisae pestes, resumptis certaminibus, contra fundamentum sese veritatis attollere, et simplicia quaeque corda percutere, quid fieret si subinde fas esset perfidis inire concilium? cum [i 1Kb] quaelibet illa manifesta sit veritas, nunquam desit quod perniciosa depromat falsitas; etsi ratione vel auctoritate deficiens, sola tamen intentione non cedens. Quae majores nostri 349 divina inspiratione cernentes, necessarie praecaverunt; [j 1Kb] ut quod contra unamquamque haeresim coacta synodus pro fide, communione et veritato catholica atque apostolica promulgasset, non sinerent novis post haec retractationibus mutilari: ne pravis occasio praeberetur quae medicinaliter fuerant statuta [Col. 0642B] pulsandi; sed auctore cujuslibet insaniae, ac pariter errore damnato, sufficere judicarunt ut quisquis aliquando hujus erroris communicator existeret, principali sententia damnationis ejus esset obstrictus, quoniam manifeste quilibet vel professione sua, vel [k 1Kb] communione posset agnosci.

CAP. II.---Et ut [l 1Kb] brevitatis causa priora taceamus, quae diligens inquisitor facile poterit vestigare, Sabellium damnavit synodus, nec fuit necesse ut ejus sectatores postea damnarentur singulas viritim synodos celebrari; sed pro tenore constitutionis antiquae cunctos, qui vel pravitatis illius vel communionis exstitere participes, universalis Ecclesia duxit esse refutandos. Sic propter blasphemias Arii, forma fidei communionisque catholicae Nicaeno prolata conventu, [Col. 0642C] Arianos omnes, vel quisquis in hanc pestem [m 1Kb] sive sensu, sive communione deciderit, sine retractatione concludit. Sic Eunomium, Macedonium, Nestorium, synodus semel gesta condemnans, ulterius ad nova concilia venire non sivit; sed universos quocunque modo [n 1Kb] in has blasphemias recidentes, tradito sibi limite synodali, refutavit Ecclesia; nec unquam recte cessisse manifestum est, qualibet necessitate cogente, [Col. 0643A] [a 1Kb] noviter quae fuerant salubriter constituta temerasse. [b 1Kb] Non autem nos latet in tempestate persecutionis Arianae plurimos pontifices de exsiliis, pace reddita, respirantes per certas provincias, congregatis secum fratribus, Ecclesias composuisse 350 turbatas; non tamen ut illius synodi Nicaenae, quidquid de fide et communione catholica definiverat, immutarent, nec nova quemquam prolapsum damnatione percellerent; sed illius decreti tenore, [c 1Kb] nisi resipuisset, judicavere damnatum, essetque consequens, ut, nisi corrigeret, damnationi proculdubio subjaceret. Quibus convenienter, ut dictum est, ex paterna traditione perpensis, confidimus quod nullus jam veraciter Christianus ignoret uniuscujusque synodi constitutum, quod universalis Ecclesiae probavit assensus, [d 1Kb] nullam magis [Col. 0643B] exsequi sedem oportere prae caeteris, quam primam; quae et unamquamque synodum sua auctoritate confirmat, et continuata moderatione custodit; pro suo scilicet principatu, quem beatus apostolus Petrus Domini voce perceptum, Ecclesia nihilominus subsequente, et tenuit semper, et retinet.

CAP. III.---Haec dum Acacium certis comperisset indiciis [e 1Kb] a veritate deviasse, diutius ista non credens, quippe quem noverat exsecutorem saepe necessariae dispositionis suae contra haereticos exstitisse; per triennium fere litteris destinatis eumdem monere non destitit, sicut per diversos missa [f 2Kb] familiariter scripta testantur. Quibus ille primum tanquam dedito silentio nihil respondere proponens, tandem aliquando missis litteris profitetur se Alexandrino Petro, [Col. 0643C] quem expetita apostolicae sedis auctoritate exsecutor ipse quoque damnaverat, absque apostolicae sedis notitia communione permixtum. Beati autem Petri sedes, quae Alexandrinum Petrum [g 1Kb] se tantummodo damnasse, non etiam solvisse noverat, non recepit: [Col. 0644A] atque ideo, ne per Acacium in Petri quoque consortium duceretur, ipsum quoque a sua communione submovit, et multis modis transgressorem a sua societate fecit alienum. 351 Hic si examinatio quaeritur, jam judicio non erat opus, postquam litteris suis ipse confessus est [h 1Kb] . Si auctoritatis pondus inquiritur, Chalcedonensis synodi [i 1Kb] tenore illius definitionis exsecutio reperitur, quo damnati illic erroris communicator effectus, praefixae nihilominus damnationis particeps existeret: quoniam idem ipse error, qui semel est cum suo auctore damnatus, in participe quolibet pravae communionis effecto, et exsecrationem sui gestat, et poenam. [j 1Kb] Quo tenore Timotheus etiam, atque ipse Alexandrinus Petrus, qui secundam certe sedem tenuisse videbantur, non repetita synodo, sed [Col. 0644B] auctoritate tantummodo sedis apostolicae, ipso quoque Acacio postulante vel exsequente, [k 1Kb] probantur esse damnati. Quod si, utrum errori vel praevaricationi communicarit Acacius, forsitan dicatur oportuisse constare, breviter praebemus ad ista responsum: aut enim ipsi doceant Petrum veraciter legitimeque purgatum et ab omni haereticorum contagione rite discretum, cum ei communicavit Acacius, si ejus communicatorem putant Acacium aliquatenus excusandum; [l 1Kb] aut si, quod magis est verum, convenienter atque legitime Petrum non probaverint expia tum, restat ut ejus [m 1Kb] inexpiatione fuerit et qui ei communicavit infectus.

CAP. IV.---Nec plane tacemus quod cuncta per mundum novit Ecclesia, quoniam quorumlibet sententiis [Col. 0644C] ligata pontificum sedes beati Petri apostoli jus habeat resolvendi, ut pote quae de omni Ecclesia fas habeat judicandi, neque cuiquam liceat de ejus judicare judicio. Si quidem ad illum de qualibet mundi parte canones appellari voluerint, ab illa autem nemo [Col. 0645A] sit appellare permissus. 352 [a 1Kb] Quapropter constat satis Acacium nullum habuisse pontificium sententiam sedis apostolicae sine ulla ejus notione solvendi. Qua certe synodo hoc ille praesumpsit, quod nec sic absque apostolica sede fas quidem haberet efficere? Cujus sedis episcopus? cujus metropolitanae civitatis antistes? Nonne parochiae Heracleensis Ecclesiae? Si illi certe licuit sine synodo sententiam apostolicae sedis abrumpere, nulla ejus consultatione quaesita; itane vero non licuit primae sedi Chalcedonensis synodi, constituta, sicut decuit, exsequenti hujusmodi praevaricatorem sua auctoritate detrudere? Sed nec illa praeterimus, quod apostolica sedes frequenter, ut dictum est, more majorum etiam sine ulla synodo praecedente, [b 1Kb] exsolvendi quos synodus iniqua damnaverat, [Col. 0645B] et damnandi nulla existente synodo quos oportuit, habuerit facultatem. Sanctae quippe memoriae Athanasium synodus Orientalis addixerat, quem tamen exceptum sedes apostolica, quia damnationi Graecorum non consensit, absolvit. Sanctae memoriae nihilominus Joannem Constantinopolitanum synodus etiam catholicorum praesulum certe damnaverat, quem simili modo sedes apostolica etiam sola, quia non consensit, absolvit. Itemque [c 1Kb] sanctum Flavianum pontificem Graecorum congregatione damnatum pari tenore, quoniam sola sedes apostolica non consensit, absolvit: potiusque qui illic receptus fuerat, Dioscorum secundae sedis praesulem sua auctoritate damnavit, et impiam synodum non consentiendo sola submovit, et pro veritate, ut synodus Chalcedonensis [Col. 0645C] fieret, sola decrevit. [d 1Kb] In qua ut ergo sola jus habuit absolvendi eos quos synodica decreta 353 perculerant, sic etiam sine synodo in hac eadem causa plurimos etiam metropolitanos damnasse cognoscitur.

CAP. V.---Quod si quis haec ab apostolica sede [e 1Kb] vel secundum synodum acta reprehendit; praeter quod prisca rerum probatione convincitur, interim [Col. 0646A] multo magis Acacio non licuisse fatebitur. Dicat ergo qua ipse synodo secundae sedis antistitem qualemcumque, certe catholicum, et a catholicis ordinatum, nec de catholica fide et communione aliquatenus impetitum, duxerit excludendum; et haereticum manifestum Petrum, sua quoque exsecutione damnatum, catholico pontifici permiserit [f 1Kb] subrogari. Qua synodo tertiae sedis episcopum sanctum Calendionem fecit expelli, ac nihilominus eidem Petrum tam manifestum haereticum, ut eidem palam [g 1Kb] nec se communicare praetenderet, sua passus est dispositione substitui? Qua denique per totum Orientem synodo, ejectis orthodoxis, nullo crimine maculatis, pravos quosque et criminibus involutos sua provisione supposuit? Qua synodo tot aliena privilegia nefandus [Col. 0646B] populator invasit? Sed [h 1Kb] libri non sufficient si tragoedias ejus, quas per Ecclesias totius Orientis exercuit, singillatim describere moliamur. An illud ipsius argumentum nobis aestimant opponendum, quo facinora sua in imperialem [i 1Kb] visus est jactare personam? Cur igitur, quando voluit, obstitit Basilisco Tyranno certe et haeretico vehementer infesto? Cur ipsi imperatori Zenoni, quia palam Antiocheno Petro nolui communicare, suam non subdidit voluntatem? Ecce potuit in aliis resultare, [j 1Kb] si vellet. Annon Apostolus dicit: Non solum qui faciunt, sed etiam qui consentiunt facientibus (Rom. I, 32), reatu pariter sunt irretiti? Sed ut ea quae latius explicanda sunt omittamus, quid, quod ipse Zenon imperator suis litteris profitetur cuncta sese ex Acacii gessisse consilio, nec [Col. 0646C] hoc eum fallere litteris suis ipse quoque testatur 354 Acacius, qui et eum nihilominus universa recte gessisse conscripsit, et suo consilio haec eadem gesta non tacuit. Quasi vero tantum in Alexandrini Petri communione Acacius praevaricator exstiterit, et non in omnibus, quos vel fecit, depulsis catholicis pontificibus, tanquam tyrannus, Ecclesiis quibuscunque [Col. 0647A] praeponi; vel taliter praepositis perversa communione permixtus est, qui hoc ipso secundum canones fuerant ab ecclesiastica communione pellendi, quo se passi sunt successores vivis sacerdotibus adhiberi. Quis autem non perspiciat christianus, quod catholicis pontificibus a propria sede dejectis, non nisi haeretici potuerunt introduci? Quibus tamen cunctis, vel auctor fuit Acacius subrogandis, vel subrogatis communicator accessit, his [a 1Kb] utique qui a communione haereticorum nullatenus discrepabant. Cur ergo vel cum haec fieri videret, non, sicut sub Basilisco jam fecerat, ad apostolicam sedem referre curavit: ut si solus ipse non poterat, [b 1Kb] junctis cum eadem consiliis atque tractatibus apud imperatorem possent quae religioni competerent allegari? Nam si Basiliscus, [Col. 0647B] ut dictum est, Tyrannus haereticus, scriptis apostolicae sedis vehementer infractus est, et a plurimis revocatus excessibus; quanto magis legitimus imperator, qui se catholicum videri volebat, potuit cum apostolica sede cunctorum quoque pontificum moderata suggestione mitigari; praecipue cum ejusdem Acacii esset specialis fautor et amator, et qui litteris suis tam ipsum Acacium, quam sanctum papam Simplicium magnis laudibus extulisset, [c 1Kb] quod haeretico constantissime restitissent? Cur tanto tempore Acacius inter ista conticuit: nisi quia praepediri nolebat ullatenus, quae desiderabat expleri.

CAP. VI.---Ponamus tamen, etiamsi nulla synodus praecessisset, cujus apostolica sedes recte fieret exsecutrix, cum quibus erat de Acacio 355 synodus [Col. 0647C] ineunda? Nunquid cum his qui jam participes tenebantur Acacio et per Orientem totum catholicis sacerdotibus violenter exclusis et per exsilia diversa relegatis, socii evidenter existebant communionis externae, prius se ad haec consortia transferentes, quam sedis apostolicae scita consulerent? Cum quibus ergo erat synodus ineunda? Catholici pontifices fuerant undique jam depulsi, solique remanserant socii perfidorum, cum quibus jam nec licebat habere conventum, [d 1Kb] dicente psalmo: Non sedi in concilio vanitatis, et cum iniqua gerentibus non introibo (Ps. XXV, 4). Nec ecclesiastici moris est cum his qui pollutam [Col. 0648A] habent communionem, permixtamque cum perfidis, miscere concilium. Recte igitur per Chalcedonensis synodi formam hujusmodi praevaricatio repulsa est, potius quam ad concilium [e 1Kb] , quod nec opus erat post primam synodum, nec cum talibus haberi licebat, adducta est. Nam et quid ageretur de fide catholica intelligere si vellent, ignorare non poterant: cum viderent catholicos pontifices, nulla synodi discussione, nullo concilio, praecipue cum novas causas esse perpenderent, toto Oriente depelli: et caeteri quid caverent, ex illorum qualitate [f 1Kb] discernere potuissent. Restat igitur ut illius partis eos fuisse sit clarum, cui se post tot experimenta dederunt, meritoque ab apostolica sede caeterisque catholicis, non jam consulendi erant, sed potius notandi. [Col. 0648B] Risimus autem, quod praerogativam volunt Acacio comparari, quia episcopus fuerit regiae civitatis. Nunquid apud Mediolanum, apud Ravennam, apud Sirmium, apud Treviros multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam quidpiam suis dignitatibus usurparunt? Nunquid Acacius ut Joannem qualemlibet hominem, catholicum tamen, a catholicis ordinatum, de Alexandria excluderet, Petrumque in haeresi jam detectum atque damnatum, absque sedis apostolicae 356 consultatione reciperet, aliqua synodo saltem illic habita, hoc audacter arripuit, ut Calendionem [g 1Kb] de Antiochia depelleret, haereticumque Petrum, quem ipse damnaverat, absque notitia sedis apostolicae rursus admitteret, [Col. 0648C] aliqua synodo id fecisse monstratur? Si certe de dignitate agitur [h 1Kb] civitatum, secundae sedis et tertiae major est dignitas sacerdotum, quam ejus civitatis, quae non solum inter sedes minime numeratur, sed nec intra metropolitanorum jura censetur. Nam quod dicitis, [i 1Kb] regiae civitatis, alia potestas est regni saecularis, alia ecclesiasticarum distributio dignitatum. Sicut enim quamvis parva civitas praerogativam praesentis regni non minuit, sic imperialis praesentia mensuram dispensationis religiosae non mutat. Sit clara urbs illa potestate praesentis [j 1Kb] imperatoris, religio sub eodem tunc firma, tunc libera, [Col. 0649A] tunc provecta consistit, si potius hoc praesente propriam teneat sine ulla perturbatione mensuram [a 1Kb] .

CAP. VII.---Sed dicatur forsitan de Alexandrino et Antiocheno, certis ex causis principem magis illa quae gesta sunt, [b 1Kb] non Acacium praecepisse. Sed principi christiano decuerat suggerere sacerdotem, maxime cujus familiaritate et favore fruebatur, salvam fore de ejus injuria contumeliaque vindictam, tantum ut Ecclesiae sineret christianus princeps regulas custodiri: quia et nova in utroque pontifice causa esset exorta, et novam discussionem consequenter inquireret. Et si, sicut semper esset effectum [c 1Kb] , sacerdotali concilio de sacerdotibus judicia provenirent, non a saeculari viderentur qualescunque pontifices, et si errore humanitus accedente, non [Col. 0649B] tamen contra religionem ullatenus excedentes, potestate percelli. [d 1Kb] An et haec justa ratione principi suggerenda non erant? Regiae civitatis honore sublimis si factus erat illa regia civitate sublimior, tanto magis in his suggerendis debuit esse constantior. Si autem in his, quae pro religione fuerant [e 1Kb] exerenda, exstitit 357 contemptibilis atque despectus, et aut segnis, aut fiduciam non habens intimandi, in quo per regiam civitatem major effectus est? [f 1Kb] Nathan propheta palam publiceque in facie regi David, et commissum pronuntiavit errorem, et ipsum commisisse non tacuit, et confessione correctum consequenter absolvit. Hic autem vir bonus et sacerdos egregius, in tantum se et suggerere [g 1Kb] potuisse monstravit, et noluisse deprompsit, immo favisse patefecit, [Col. 0649C] ut et imperator cuncta se ex ejus gessisse consilio non taceret, et ipse imperatorem magnis praeconiis elevaret ista facientem, seseque proderet his agendis rebus fuisse participem.

CAP. VIII.---Sed esto Calendion nomen imperatoris abstulerit, Joannes principi mentitus fuisse jactetur: quae tamen, cum novae essent causae, nova [h 1Kb] debuit ecclesiastica provenire discussio? An qui in hominem imperatorem peccasse dicebantur, nulla interveniente synodo dejici debuerunt: et in Deum, qui summus et verus est imperator, Acacium delinquentem sinceramque communionem divini sacramenti studentem [Col. 0650A] miscere cum perfidis, secundum synodum, [i 1Kb] qua haec est damnata perfidia, non oportebat excludi? Quid per totum Orientem de innumeris urbibus pulsi catholici sacerdotes, et haeretici subrogati? Novae certe [j 1Kb] erant causae, et his consequenter nova synodus debebatur. Cur tunc non venit in mentem, ut in talibus causis peteretur a principe saltem qualiscumque synodus celebranda, ut quocunque vel colorato judicio traditionis ecclesiasticae passim pontifices viderentur [k 1Kb] exclusi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione, qua potuit, consensit Acacius communicando cunctis, qui in catholicorum locum haeretici fuerant subrogati. Apostolus autem dicit: Non solum qui faciunt, sed et qui [Col. 0650B] consentiunt facientibus (Rom. I, 32), reos indubitanter ascribi. An haec licuit saeculari potestati, et actis talibus Acacio consentienti absque ulla synodo, quam ipsa rerum novitas exigebat, absque sedis apostolicae 358 consultatione perficere; et sedi apostolicae non licuit secundum tenorem synodi Chalcedonensis in veteri utique causa et veteri constituto [l 1Kb] justa definitione damnatis inimicis synodi Chalcedonensis Acacium communicantem a sua communione depellere? Sed Acacius, inquiunt, [m 1Kb] principibus obviare non potuit. Cur Basilisco, quia voluit, obviavit? cur ipsi Zenoni, ne palam Petro Antiocheno, quamvis latenter hoc fecerit, communicare videretur, non commodavit assensum? Ecce resultanti non restitit imperator; ecce vim nolenti non intulit; ecce refugienti [Col. 0650C] contagia manifesta concessit; postremo, cur tanto tempore cum ista gererentur vel gerenda cognosceret, non ad sedem apostolicam, a qua sibi curam illarum regionum noverat delegatam, referre [n 1Kb] curavit? Sed prius laudator factus est ipse gestorum, quam vel praemoneret talia esse tentanda, vel ne tentarentur obsisteret, sicut sub Basilisco jam fecerat. Cur illis caeteris communicare [o 1Kb] consensit, qui depulsis catholicis sacerdotibus, indubitanter haeretici singulis urbibus fuerant substituti? Postremo, si ille defuit suis partibus, et quae sacerdoti [p 1Kb] catholico competerent agere non curavit, ideo sedes apostolica quod ad eam [Col. 0651A] pertinebat vel potuit vel debuit praeterire? Quolibet modo haereticorum complicem refutavit, et consortem communionis externae a sua communione dimovit; nec opus fuit nova synodo, cum veteris constituti sufficienter hoc forma praescriberet; nec opus fuit ut haec [a 1Kb] facienda Orientis episcopis intimaret, quos et expulsione catholicorum, quae agebantur in causa fidei non ignorasse manifestum sit, et communicando haereticis subrogatis, facto tali [b 1Kb] consensisse. Non dubium est etiam externae communionis effectos, atque ideo cum eis jam nec potuisse, nec debuisse sedis apostolicae scita tractari. Ecce agnoverunt in eorum professione qui constantissime perdurarunt, quid fidei communionique catholicae deberetur.

CAP. IX.---Ecce agnoverunt quemadmodum a talibus [Col. 0651B] recedendo, immortalibus contraria moliendo, 359 a fide [c 1Kb] et communione catholica deviarit Acacius, seque pariter cum eodem errori subdiderit. Ecce agnoverunt quam justis ex causis pro fide et communione catholica atque apostolica, cui et illi qui in ea perstiterant congruebant, et illi qui perstantibus obviabant, ab eadem docebantur alieni, sedis apostolicae auctoritate sit remotus Acacius [d 1Kb] , ejusque pariter quicunque complices exstiterunt; atque ab illa merito communione cum his discretus, a qua se ipse primum cum suis consortibus, a pontificibus catholicis discrepando, cognoscitur separasse; jureque sententiam ille damnationis excepit, caeteris consortibus [e 1Kb] promulgandam, qui solus pro omnibus suis consortibus in communionem se recidisse perfidiae [Col. 0651C] ad apostolicam sedem missis litteris est professus. Cui [f 1Kb] si communicaverant Orientales episcopi, antequam huc referret, pari utique sine dubio reatu probantur involvi, jureque per eum sententiam transgressionis susceperunt, tanquam facti cum eodem communionis externae. Qui utique non consuli tanquam [Col. 0652A] nostrae communionis homines jam deberent, sed tanquam in contrario positi consortio refutari. Si vero non communicaverant, antequam Acacius huc referret, et communicantem notare debuerant, et ipsi potius de eodem huc referre, atque apostolicae sedis vigore perculsum merito comprobare; [g 1Kb] cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciverant, et eorum successoribus communicare delegerant, ideo cum sede apostolica minime congruebant, 360 quia in sortem reciderant praevaricatoris Acacii, [h 1Kb] et illius se sine dubio pervidebant sententia consequenter astringi. Ob hoc eum videri nolebant esse damnatum, quia se cognoscebant in eadem praevaricatione damnatos, in qua hodieque [Col. 0652B] manere persistunt. Sed sicut hi simili conditione constricti, complicem suum non possunt judicare non jure damnatum, neque rei reum possunt competenter absolvere; sic illo praevaricatore juste damnato, isti quoque pari jacent damnatione prostrati; neque nisi resipiscentes inde poterunt prorsus absolvi, quia sicut per unum scribentem eorum omnium vulgata transgressio est, qui in eamdem perfidiae reciderant actionem; sic in uno eodemque, qui pro omnibus scripserat, vel scribendo omnium prodiderat voluntates, [i 1Kb] transgressio est punita cunctorum.

CAP. X.--- [j 1Kb] Quae ad instructionem vestrae dilectionis satis abundeque sufficere judicamus, quamvis eadem [k 1Kb] latius, si Dominus concesserit facultatem, studeamus exponere: quatenus et fidelium quisque cognoscat [l 1Kb] ; [Col. 0652C] nihil apostolicam sedem, quod absit, praepropere censuisse. Quae tamen sententia in Acacium destinata, etsi nomine tantummodo praesulis apostolici, cujus erat utique potestatis, legitime probatur esse deprompta, praecipue cum secretim dirigenda videretur, ne custodiis ubique [m 1Kb] praetentis dispositio [Col. 0653A] salutaris quibuslibet difficultatibus impedita, necessarium habere non posset effectum: tamen quia, orthodoxis ubique dejectis, et haereticis tantummodo eorumque consortibus jam relictis in Oriente, catholici pontifices aut residui omnino non essent, aut 361 nullam gererent libertatem, plurimorum in Italia catholicorum congregatio sacerdotum rationabiliter cognovit sententiam in Acacium fuisse prolatam. Quae congregatio facta pontificum, non contra Chalcedonensem [a 1Kb] , non tanquam nova synodus contra veterem primamque convenit, sed potius secundum tenorem veteris constituti, particeps apostolicae exsecutionis effecta est: ut satis appareat Ecclesiam catholicam, sedemque apostolicam, quia alibi jam omnino non posset, ubi potuit, et cum quibus potuit [Col. 0653B] nihil penitus omisisse, quod ad fraternum pertineret pro intemerata [b 1Kb] fide et sincera communione tractatum [c 1Kb] .



CAPITULUM LI. [d 2Kb] Incipit de eadem ratione reddenda ad episcopos Orientis.

* * * * * * * * * * * * * * * * * * * * * * * * * * * *

CAP. I.---Quid ergo isti prudentes viri, et argutis mentibus totius religionis interna rimantes, in Orientis partibus constituti, si cognoverunt [e 1Kb] hujusmodi personam in Antiochena Ecclesia constitutam, cur communicando talibus praebuere consensum? cur non illico reclamaverunt? 362 cur non se a tali contagio [f 1Kb] submoverunt, cum jam evidenter animadverterent ideo Calendionem depulsum, ut haereticis [Col. 0653C] panderetur introitus? Quare hic nihil de synodo, nihil de re, nihil de fide christiana, nihil de personarum examinatione tractarunt? Si vero illi [g 1Kb] se communioni voluntarie subdiderunt, ab apostolica sede certe separati sunt, cum talibus et apud tales, [Col. 0654A] etiamsi esset necesse fieri, nulla posset omnino synodus provenire. Quod si ignorasse se dixerint, qualis apud Antiochiam post Calendionem successisset antistes; quid mirum, si qui in Oriente positi, quae in regione sua [h 1Kb] contigerant scire nequiverunt, ea quae apud apostolicam sedem gesta fuerant, ignorarint? Cur tamen posteaquam ad eorum notitiam pervenit qualis esset sacerdos apud Antiochiam constitutus, non ejus consortia continuo respuerunt? quid excusationem de ignorantiae colore praetendunt, cum hodieque et [i 1Kb] manifestata contagia perfidorum, et a nobis saepius exprobrata sectentur? Quo satis apparet quia ne tunc quidem etiamsi cognoscerent, refutarent, quando nunc etiam publicata non renuunt. Prorsus in quamlibet se partem [j 1Kb] causationemque [Col. 0654B] convertant, manifestae veritatis ita laqueis suffocantur, ut suis ipsi verbis possint actibusque concludi, [k 1Kb] nec nisi solam perniciem obstinatae perfidiae residuam ventilare.

CAP. II.---Haec autem quae de Calendione venerabili dicta sunt, et in Joannis Alexandrini 363 conveniunt certa ratione personam. Immo, si causa eadem latius inquiratur, tantae illic tragoediae, tanti reperiuntur errores, ut si ipsi sint judices, qui eadem perpetrarunt, cum evidenter fuerint [l 1Kb] confutati, a sui damnatione non temperent. Palam enim illic aperteque monstratur, nihil aliud quam quaesitam causam, quemadmodum catholico qualicumque depulso pontifice, haeretico Petro reseraretur accessus. Tunc istud nemo discutiebat; synodum nemo poscebat. [Col. 0654C] Passim omnia licito fieri a quibuscunque videbantur. Nullum discrimen [m 1Kb] rerum, nulla examinatio postulabatur Ecclesiae; sed prout de unoquoque venisset in mentem, de suis urbibus catholicus pellebatur episcopus, non solum metropolitanus, sed etiam tertiae [Col. 0655A] et secundae sedis antistites. In his nulla rerum vestigatio quaerebatur, nulla facienda [a 1Kb] concilia jactabantur; subrogabantur haeretici, nemo resultabat: sed velut muta pecora in captionem ducta subditis voluntatibus perfidiam sectabantur. Non mirum quidem si nunc eos defendere moliantur, quorum indiscussam caecis mentibus secuti sunt [b 1Kb] vilitatem: sed miramur cur eos non pudeat in istorum damnatione de synodo non facta causari, cum sciant tot tantosque pontifices nulla synodo fuisse depulsos. [c 1Kb] In istorum ejectione de non inito concilio conqueruntur, cognoscant se cur non et hoc in aliorum ejectione quaesiverint accusari: [d 1Kb] si vero in caeterorum rejectione concilia necessaria non fuerunt, nec in istis necessaria fuisse cognoscant. An in catholicorum dejectione [Col. 0655B] non fuit opus synodo, et fuit magnopere congreganda in praevaricatoris damnatione confessi?

CAP. III.---Quid igitur restat, nisi ut dicant haereticos non fuisse? Non ergo de synodo [e 1Kb] conquerantur, qui se palam communionis externae perhibent sectatores. Cur ergo eis synodus necessaria fuisse videatur, qui se 364 contra Chalcedonensem venisse cognoscunt, qua Eutychianus error [f 1Kb] cum suis auctoribus generalis Ecclesiae voce damnatus est? Nec dubium, quod, [g 1Kb] sicut in unaquaque haeresi (quod incessabiliter repetendum est, quia firmum esse nullus ambigit Christianus) omnes complices, sectatores, communicatores damnatae semel pravitatis pari sorte censentur. Ideoque sit consequens ut sicut Timotheus atque Petrus talium sectatores secundum tenorem [Col. 0655C] illius synodi, nulla recenti facta pontificum congregatione damnati sunt: sic etiam qui Petro communicavit Acacius, ut criminis particeps, ita consors sit factus et poenae. Quid igitur ambagibus et nebulis ista praetexunt, ut impudentiam suam mentemque vesanam inanibus potius fabulis [h 1Kb] celare lethaliter, quam prodendo medicinaliter sanare contendant? Nihil enim nobis commune cum hominibus communionis externae. Ideo certe vocatur ad judicium quaecunque persona, ut aut fateatur objecta, aut convincatur [Col. 0656A] objectis. Post confessionem porro litterarum tenore depromptam, cur ad judicium vocaretur Acacius, qui se confessus est Petro, [i 1Kb] quem petita sedis apostolicae praeceptione damnarat, communione sociasse; nec ei credi jam externae communionis effecto, vel pro sua, vel pro illorum, vel pro Petri defensione jam posset, cui se prius miscuerat nefando consortio, [j 1Kb] feceratque secum ejus causam sine dubitatione communem? cui, examinatione praemissa et legitima, si ita esset, purgatione suscepto, regulariter misceretur. Sed cum eodem nondum legitime discusso atque purgato communione sociatus, quam adhuc reo se miscuit, tam pro eo loquendi fiduciam non habuit. Nam cum Acacius nullo privilegio fulciretur, ut de secunda sede posset ferre judicium; [k 1Kb] non [Col. 0656B] potuit jure quemquam damnare: simili modo, nisi primae sedis 365 auctoritate percepta, nec examinandi Petri jus habuit, nec recipiendipenitus potestatem.

CAP. IV.--- [l 1Kb] Quo regulariter constituto, nec apud nos Petro ullatenus absoluto, quem damnasse nos novimus, examinasse vel absolvisse nescimus, restat ut illud etiam demonstremus, eumdem Petrum quem se purgatum communione recepisse praetendit Acacius, nunquam ab haereticae communionis contagione cessasse [m 1Kb] : ac non solum ipso tempore, quo communicavit Acacius, sed etiam post communionem praevaricatoris Acacii semper Alexandrinum Petrum in haereticorum collegio perdurasse. Atque ita et per hunc Acacium perfidae communionis suscepisse contagium, et per eamdem illis haereticis, quibus [n 1Kb] Petrus communicabat, [Col. 0656C] eadem peste conjunctum. Qui praesumpsit non servato ordine Petrum suscipere, nec eum examinatum, nec purgatum cognoscitur recepisse: et ideo praeter sedis apostolicae notitiam non legitimam sibi ejus receptionem usurpare voluisse, ut examinationem et purgationem ejus posset pro sua voluntate [o 1Kb] metiri; atque eum nec examinatum nec omnino purgatum reciperet. Quem si revera vellet examinatum purgatumque recipere, ordinem in ejus examinatione [p 1Kb] et receptione potius custodisset, [q 1Kb] sed ut magis videretur, [Col. 0657A] quam veraciter esset, jure purgari. Sicut ergo ante non prius damnavit, quam et referret, et posceret, apostolica potestate damnandum; sic et in recipiendo modum servare debuisset, ut priusquam se ei communione [a 1Kb] misceret, per sedem apostolicam posceret examinari eum, et legitima ratione purgari, cum nec examinandi, nec recipiendi eum haberet ipse pontificium; et non nisi per illius sedis auctoritatem consensumque hoc posset implere [b 1Kb] , sine cujus auctoritate eum non potuerat ipse damnare, et cujus principali diligentia, et discuti potuit, et purgari et ad communionem convenienter, admitti. Cum enim constet semper [c 1Kb] a sede apostolica 366 hujusmodi personas aut discussas vel esse purgatas, aut sic ab aliis quibus competebat episcopis absolutas, ut tamen [Col. 0657B] absolutio earum ex sedis apostolicae consensione penderet; ubi utrumque defuit, nec discussionem legitimam, nec purgationem firmam, ac per hoc receptionem fuisse constat indebitam. Si tu [d 1Kb] absque mea communione Petrum judicasti esse catholicum, meque despecto, tuo eum jure recepisti; quid causaris, si ego illum a communione mea, quam tu voluisti [e 1Kb] contemptam, tanquam absque tua notitia vel consultatione repulerim? Vis acquiescere? meus es. Non vis acquiescere? non es meus: Qui enim mecum non est, contra me est; et qui mecum non colligit, spargit (Math. XII. 30).

CAP. V.---Quaero abs te: Petrum haereticum fuisse putas, an catholicum, an ab haeresi postea [f 1Kb] esse correctum? Si haereticum, nullatenus eidem communicare [Col. 0657C] debuisti, eidemque communicando haeretici te manifestum est factum fuisse participem, et ejus consequenter ex synodi tenore veniente damnatione constringi. Si catholicum, palam totius dogmatis es defensor, quod catholicum esse pronuntias: ac nihilominus illius errore censeris, si haereticum fuisse definias, sed postea correxisse praetendas, eique purgato te communicasse pronunties. Interim in cujus persona me negligendum esse credidisti, causari non potes quod in hac eadem te ejus persona neglexerim. Deinde cum sine me jus non habueris vel absolvendi, vel recipiendi hujusmodi rite personam [g 1Kb] , nec purgatam legaliter, nec regulariter constat esse; quam [Col. 0658A] regulariter non receptam, tam legaliter non constat esse purgatam, [h 1Kb] et ideo non jure purgatam, quia legaliter non receptam. Mea enim in illum manente sententia, te sine me pontificium, ut meam sententiam resolveres, non habente, qua potestate vel discussus est, vel qua auctoritate receptus asseritur? Ecce interim in his causa vestra nutat et labitur, et si haec [i 1Kb] sola sint, prorsus tota subruitur.

367 CAP. VI.--- [j 1Kb] Sed adjicitur adhuc aliud, quod ad cumulum vestrae convictionis accedat. Quid enim si doceatur, non solum priusquam in ejus communionem veniretis, neque tantummodo cum ad ejus communionem venistis, sed etiam postea, in haereticorum nihilominus eum communione durasse? Nonne aut per illum apud vos communio perveniebat haeretica, aut [Col. 0658B] in haereticam communionem vos ejus commercio transibatis? Docete igitur Petrum Alexandrinum ab Antiocheni Petri unquam communione desisse, et non usque ad diem [k 1Kb] , cum Antiochenus Petrus in hac luce versatus est, individuum utrisque fuisse consortium. An dicturi estis et Antiochenum Petrum fuisse correctum? [l 1Kb] cur usque in finem se non communicasse gloriabatur Acacius? Sed quid profuit, quod illi per seipsum communicare non voluit, cum eidem per Alexandrinum Petrum sine ulla se communicare putaret invidia? Quid facimus de tot tantisque civitatibus, ex quibus catholici pontifices sunt repulsi? Si catholici subrogati sunt, cur catholici sunt rejecti? Sed evidenter apparet quia cum catholici sunt rejecti, non catholici fuerunt subrogati. Restat [m 1Kb] ergo ut catholicis [Col. 0658C] haeretici quicunque successerint. Cur eis temere communicastis? Cur non ut ista nova facies rerum, et tanta tragoedia de pontificum successione viventium synodo discuteretur, egistis? An de uno dolet Acacio, quod speciali synodo non fuerit confutatus; cum proprium crimen suis litteris ipse detexerit, nec audiri debuerit jam sponte confessus; et de tantis pontificibus catholicis non dolet sine ulla discussione seclusis? Qui utique si catholicos nossent eos quorum communionem vitaverant, his potius communicare maluissent, quam non communicantes eis dura persecutione depelli.

CAP. VII.---Ecce tanti catholici sacerdotes hoc [Col. 0659A] ipso se indicant quid apostolica sedes censuerit cognovisse, constanterque probasse retinendum; [a 1Kb] quo communionem catholicam reservantes, et eos qui apostolicae sedi communicarent elegere consortes; et illos quibus sedes apostolica [b 1Kb] minime 368 communicaret, usque ad persecutionis incursus non tenuere consortes. Certe quae sedes apostolica decreverat, Orientalibus episcopis non innotuisse jactatur. Unde ergo tot tantique pontifices unum idemque cum apostolica sede sentientes, eamque probantes apta sacrosanctae religioni veraque sanxisse, quae non solum sibi sequenda judicaverint, sed etiam usque ad persecutionem [c 1Kb] viriliter exerenda? Ecce habuistis qui apostolicae constitutionis et notitiam vobis ingererent, et retinendi constantiam ministrarent. Si apostolica sedes [Col. 0659B] misisset, vix duos aut tres dirigere potuerat. Ecce tot pontifices apostolicae sedis scita sectantes, ingerunt vobis notitiam, et praebent servandae veritatis exempla. Qui contra tantos clausistis oculos, ibidem constitutos, quomodo duos vel tres audire possetis? Hoc ipso sine dubio cognovistis, illos apostolicae sedi placere, quo vos displicere videbatis. Aut illos ergo sectamini, per quos intelligebatis sedis apostolicae voluntatem, aut nihil est quod de ignorantia velitis obtendere: cum [d 1Kb] indiciis tantis et talibus abutentes, sedis apostolicae constituta, tantis testimoniis praedicantibus, respuere potius quam recipere maluistis.

CAP. VIII.---Nunquid omnes isti, quos memoravimus episcopi, imperatori [(1) 1Kb] mentiti sunt? Nunquid [Col. 0659C] omnes imperatoris nomen ex diptychis abstulerunt? Cum igitur pellerentur, et vivis pontificibus catholicis successores haeretici crearentur, et non de inferioribus quibusque civitatibus, sed etiam metropolitani pontifices, in catholica jugiter communione durantes, [e 1Kb] cur igitur compassi non estis tantis fratribus vestris? cur non adiistis imperatorem? cur non Ecclesiae causam et sacerdotii miserabilem decolorationem continuatis vocibus deflevistis; allegantes nunquam de Pontificibus [(2) 1Kb] nisi Ecclesiam judicasse; non esse humanarum legum de talibus ferre sententiam absque Ecclesiae principaliter constitutis pontificibus; obsequi solere principes christianos decretis [Col. 0660A] Ecclesiae, non suam praeponere potestatem; episcopis caput subdere principum solitum, non de eorem capitibus judicare: quibus Ecclesiae conciliis, qua synodo pellerentur; quid denique 369 commisissent, ut sine ulla discussione rerum, tot Ecclesiarum praesules pro humano libitu, et saecularis potestatis arbitrio pellerentur; inauditos, indiscussos, inconvictos non debere percelli, maxime cum novae causae et nova rerum facies appareret, ut rectores isti plebium [f 1Kb] repentinis incursionibus pro mundanae potentiae voluntate sacris dignitatibus privarentur; ex nulla causa veteri, ex nullo collegio reatus, nec participatione cujuslibet erroris jam ante damnati teneri eos convincique consortes, ut tanquam ex praeterita definitione judicarentur obstricti: et ideo quia nullis ante [Col. 0660B] praecedentibus causis [g 1Kb] recentes essent, cur ejicerentur, incursus qui illi essent, debere monstrari, et ecclesiasticis legibus, ut semper, oportere constare. Saltem vel pro vestro loco illorum duceretis miseriis consulendum, formidantes in vobis quod in aliis cerneretis praeter ullum morem violenter admitti. Si crimine respersi erant aliquo, ecclesiastica debuit examinatione cognosci.

CAP. IX.---Taceo [h 1Kb] et ad sedem apostolicam ex more deferri, ne nostra privilegia curare videamur. Satis sit ostendere, quid secundum regulas et Patrum canones facere deberetis: praecipue cum etiam ipsae leges publicae, ecclesiasticis regulis obsequentes, tales personas non nisi ab episcopis sanxerint judicari. Si vero de qualibet haeresi fuerant impetiti, tanto magis [Col. 0660C] eos decuit ista cognoscere, qui et secundum religionis tenorem possent ista discutere, et haberent pristinum, ex quo est christiana religio, pontificium judicandi. Aut catholici enim erant, aut haeretici, de quibus illa ludibria passim gerebantur et latrocinia detestanda [i 1Kb] saeviebant. Si haeretici, prodi, discuti, 370 et legitime convinci modis omnibus debuerunt, et vel suis confessionibus, vel aliorum vocibus confutari. Taceo quia ad nos fuerat paterna consuetudine referendum, tantumque commoneo, quid fieri ecclesiastico jure convenerat. Si vero catholici probabantur, vos qui in eorum non solum depulsione [j 1Kb] cessastis, [Col. 0661A] sed etiam subrogatis communicare delegistis indubitanter haereticis. Qui depulsis catholicis, succedentibusque haereticis, non ignorastis causam fidei communionisque catholicae per tantos antistites toto orbe patefactam; sed plane scientes volentesque sine ulla discussione rerum, sine ulla synodali examinatione, sine ulla sedis apostolicae reverentia, assensistis haereticis, libenter habentes patienterque sinentes catholicos antistites inaudita prius et miserabili sorte detrudi. Quos si [a 1Kb] a fide integra communioneque catholica putaretis errare, ad apostolicam sedem secundum scita majorum, et sicut semper est factum, referre debuistis; sicut de Petro Alexandrino, vel de Antiocheno Petro [b 1Kb] de Joanne et Paulo fecisse monstratur Acacius. Sed quoniam noveratis eos cum apostolica [Col. 0661B] sede sentire, et quid apostolica sedes sua definitione censeret, per illos tantos ac tales episcopos constat Orientales antistites nullatenus ignorasse, [c 1Kb] et per illos catholicae atque apostolicae communioni prodidisse contrarios, et ab eadem defecisse, cum illis non estis passione conjuncti, sed potius persecutoribus eorum societate [d 1Kb] connexi. Hic vobis synodus nunquam venit in mentem; et certe de personis, ut dictum est, nulla [e 1Kb] veteri lege constrictis. Hic nullo concilio non unius urbis, vel unius episcopi, sed totius Orientis [f 1Kb] Ecclesiam subiit animum 371 vestrum facto sacerdotali concilio debere curari. Sed homines, qui in contrariam partem toto proposito et toto recesseratis affectu, concilia potius necessaria etiam studio declinastis; ne per eadem tale aliquid censeretur, [Col. 0661C] quo vobis rebus evidenter ostensis et legitime confutatis, in haereticorum non liceret venire consortium.

CAP. X.---Quid igitur de ignorantia praetenditis, cum per totum Orientem catholicam fidem communionemque sinceram sedi apostolicae congruentem, non solum cognovisse tot Pontifices videbatis, sed etiam usque ad extremum constantissime defendisse? [Col. 0662A] Si nos non audieratis, quid de fide et communione catholica atque apostolica censeremus, illos aspicere debuistis, et aut sequi, si credebatis esse catholicos; aut apud apostolicam sedem potius accusare, si credebatis errasse. [g 1Kb] Quid illos juvat vel suo proposito illam tenuisse sententiam, an agnoscendo quid sedes apostolica definiret? Aut igitur collegas et fratres de proximo in conspectu vestro, vel catholicos sequi debuistis, vel impetere, si credebatis errare; nec illis, a quibus nullo discrimine vexabantur, praebere consensum, donec veritas ex omnibus patefacta constaret, et regulariter de eis ecclesiastici judicii forma procederet. [h 1Kb] Si vero apostolicae sedis regulam subsequendo, perspiciebatis illos hanc tenere constantiam, consequenter per illos, et quid nostra definitio [Col. 0662B] contineret, non habuistis incertum, et illorum persecutoribus annuendo, a sedis [i 1Kb] vos apostolicae, non ignorantes ejus sententiam, consortio retraxistis. Et adhuc dicitis ignorasse vos, quid sedes apostolica censuisset, cum ab illis sacerdotibus [j 1Kb] , catholica fide et communione pollentibus, non verbis aut litteris, sed personis praesentibus, didiceritis universa, et ab eadem vos proprio judicio separasse videamini. [k 1Kb] Et adhuc dicitis synodum in unius hominis persona debuisse tractari, quam in damnandis tantis pontificibus catholicis non quaesistis? Quibus autem vultis 372 ut de talium causarum relatione credamus: catholicis, an haereticis? ab omni haereticorum contagione discretis, an haereticorum communione pollutis? Quis autem non videat illos esse catholicos, et ab [Col. 0662C] omni haeretica peste prorsus alienos, qui a propriis urbibus detrusi, et in exsilium sunt redacti; et eos qui superstitibus catholicis successores fieri ausi sunt catholicos omnino non esse, sed aut Eutychianos manifestos, aut eorum sectatoribus communicantes?

CAP. XI.---Haec [l 1Kb] pestis apud eos hodieque perdurat; siquidem cum Petro Alexandrino et cum Antiocheno [Col. 0663A] Petro indifferenter, hi, qui catholicis successerant, communione permixti sunt, et successoribus utriusque Petri hodieque miscentur. His adde etiam illos, qui licet catholicis non successerint, [a 1Kb] tamen dum catholici pontifices haberentur, talium se communioni junxerunt. Haec est illa mixtura, haec est illa confusio, qua per Orientem totum inter catholicam haereticamque communionem nulla discretio est. Immo, qui [b 1Kb] discerni tentaverit, potius habetur haereticus, persecutione percellitur, exsiliis et afflictione mulctatur. Restat ergo ut in hac colluvione cunctorum, sicut quisquis ab eadem separatus est, sincerae communionis, et ideo catholicus comprobatur; ita quisquis illius detestandi commercii particeps invenietur, quantum a sincera communione, tantum [Col. 0663B] a catholica atque apostolica sit remotus. Nec praetendat quisquam quod alicui forsitan evidentiori [c 1Kb] non communicasse vel communicare videatur haeretico. Quid enim juvat, si illi non communicet, et his tamen communione jungatur, qui ab illius non sunt communione diversi? Quod si eorum nulli communicavit, vel omnino non communicat, hic erit ille sincerae, catholicae, apostolicaeque communionis et fidei: alioquin nullo modo poterit indiscretae illius mixtionis insincerum vitare contagium. Hoc modo etiam ille vir bonus Acacius Antiocheno Petro, cui se palam non communicare jactabat, per alios sine ambiguo 373 communicasse detegitur. Neque enim ab omnium qui Antiocheno Petro communicabant, semet Acacius communione suspendit. Ac per hoc quid profuit, [Col. 0663C] quod videri volebat illi palam non communicare, cui per suos complices subcisivae communionis nectebatur. Alexandrino Petro communicavit Acacius, sed donec advixit Antiochenus Petrus, qui utique post Acacianum cum Petro Alexandrino foedus initum defunctus ostenditur, nunquam Antiocheno Petro Alexandrinus Petrus communicare desivit.

CAP. XII.---Quod catholicorum continet relatio sacerdotum caeterorumque in catholica [d 1Kb] fide durantium, nec conscientiam potest latere totius Orientis. Et ut taceam quod per ipsum Zenonem imperatorem, qui utique Antiocheno Petro, quem introduxerat, et cujus sacerdotium comprobaverat, sine dubio [e 1Kb] communione [Col. 0664A] permixtus communicabat Acacius; plurimos diversarum urbium praesules possumus demonstrare quibus cum Antiocheno Petro communicantibus nihilominus communicabat Acacius, et per illos Antiocheno consequenter communicabat et Petro. Sed haec apud Graecos facilis et inculpabilis putatur esse permixtio, apud quos nulla est veri falsique discretio; et cum omnibus reprobis volunt esse communes, in nulla monstrantur probitate constare. Hic autem ille est Petrus Antiochenus, quem nec per poenitentiam ad catholicam communionem recipi etiam a sede apostolica poposcit Acacius. Ac per hoc [f 1Kb] quid queruntur a nobis Acacium fuisse damnatum, cum hac professione praemissa, et per anfractus Antiocheni Petri [g 1Kb] recepta communione, se doceatur ipse damnasse. [Col. 0664B] Ubi tamen non solum reus tenetur Acacius, sed et omnes pontifices Orientis qui pari modo in haec recidere contagia, meritoque simili damnatione [h 1Kb] tenentur obstricti, nec inde possunt ullatenus expediri, nisi, dum supersunt, a talibus abstinendo. Nec nos oportet in talibus causis nisi illis credere qui aut omnino sciunt se ab hujus perfidiae nexibus 374 divino beneficio servare discretos, aut his qui a perfidorum consortio recesserunt. Nam in perfidorum contagio constitutis quam fidem pro sincerae communionis testificatione possumus adhibere, [i 1Kb] qui in non sincera communione sunt positi? Nec eorum testimoniis niti pro veritate poterimus, qui impugnare [j 1Kb] nituntur falsitatibus veritatem. Restat ut non nisi illis credere debeamus qui ab omni contagione sunt [Col. 0664C] liberi.



CAPITULUM LII. [k 1Kb] Epistola Athanasii episcopi ad Epictetum Corinthiorum episcopum, contra eos qui de Domini incarnatione spiritu blasphemiae diversa senserunt.

[l 1Kb] ATHANASIUS dilectissimo fratri et amabili consacerdoti EPITECTO in Domino salutem.

CAP. I.---Ego quidem putabam omne vaniloquium universorum qui ubique sunt haereticorum cessasse ex ea quae facta est in Nicaena synodo. Quae enim [m 1Kb] in ea a Patribus secundum sanctas Scripturas exposita fides est, sufficiens est ad omnem destructionem totius impietatis [n 1Kb] et ad confirmationem piae in Christo [Col. 0665A] fidei. Et propter hoc et nunc quoque diversis factis synodis tam in Gallia et Hispania quam in magna Roma, omnes qui convenerunt [a 1Kb] eos qui adhuc latent et sentiunt eadem quae Arius sensit, Auxentium dico Mediolanensem, et Ursatium, et Valentem, et Gaium de Pannoniis, unanimiter, utpote ab uno spiritu moti, anathematizarunt, et scripserunt ubique propter hos tales, qui synodi sibi nomen ascripserunt, nullam synodum in catholica 375 Ecclesia nominari, nisi solam quae in Nicaea facta est, quae est tropaeum adversus omnes haereses, praecipue adversus Arianam, propter quam maxime tunc synodus congregata est. Quomodo ergo post tantam synodum dubitare aut queri aliquanti conantur? Si de Arianis sunt, nihil mirum si quae contra se scripta sunt accusant: sicut et Pagani [Col. 0665B] audientes idola gentium esse argentum et aurum opera manuum hominum (Ps. CXIII, 4), stultam putarunt divinae crucis doctrinam. [b 1Kb] Hi vero qui putantur recte credere secundum omnia quae dicta sunt a sanctis Patribus, aliquid propter inquisitionem mutare volentes, nihil aliud faciunt, nisi secundum quod scriptum est (Habac. II, 15), proximum quidem putant insipientem, repugnant autem ad nullam utilitatem; sed ut simplices tantum evertant.

CAP. II.---Haec ita scribo, lectis quae apud sanctitatem tuam acta sunt gestis, quae nec scribi utique debuerunt, ut nec memoria aliqua eorum in posterum fieret. Quis enim audivit talia unquam? aut quis docuit? aut quis didicit? Ex Sion enim prodiet lex, et verbum Domini ex Jerusalem (Isaiae II, 3). Haec autem [Col. 0665C] unde processerunt? quis infernus ea eructavit? Omousion dicere corpus ex Maria Verbo Deitatis; aut quia Verbum in carnem et ossa, et capillos, et omne corpus translatum et mutatum est de propria natura. Quis autem audivit in Ecclesia omnino a Christianis, quod figura et non natura corpus indutus est Christus? aut quis in tantam impietatem delapsus est, ut dicat simul et sentiat, quod Deitas ipsa omousios Patri circumcisa est, et imperfecta [c 1Kb] ex perfecto facta est; et quod in ligno crucifixum est non fuerit corpus, sed ipsa creatrix substantia? quis autem audiens non ex Maria, sed ex propria substantia effecisse sibi corpus passibile Verbum; aut qualem Christianum existimet haec dicentem? Quis autem hanc nefariam [Col. 0665D] fecit impietatem, ut in hujusmodi cognitionem veniret, et [d 1Kb] haec diceret: quoniam qui dicit ex Maria esse Dominicum corpus, non jam Trinitatem, sed quaternitatem in Deitate sentit; propter eos qui sic sentiunt, [e 1Kb] et du substantia Trinitatis dicant esse carnem qua indutus est ex Maria Salvator? Unde autem quidam [Col. 0666A] iterum eructarunt impietatem similem supradictis, [f 1Kb] ut dicant: non novellum esse corpus Verbi Deitatis, sed consempiternum ipsi per omnia fuisse, quoniam ex substantia sapientiae constitit? [g 1Kb] Quomodo autem [h 1Kb] et dubitare ausi sunt qui dicuntur Christiani, si qui ex Maria processit Dominus, 376 filius quidem substantia et natura Dei est: quod autem secundum carnem, ex semine David est et carne sanctae Mariae?

CAP. III.---Quid autem ita temerarii fuerunt, ut dicerent carne passum Christum? et crucifixum non esse Dominum, et Salvatorem, et Deum Filium Patris? Vel quomodo Christiani volunt nominari qui dicunt in hominem sanctum, sicut in unum prophetarum, advenisse Verbum, et non ipsum hominem [Col. 0666B] factum esse sumentem carnem ex Maria; sed alterum esse Christum, et alterum Dei Verbum ante Mariam et ante saecula Filium Patris? Aut quomodo Christiani esse possunt qui dicunt alium esse Filium, et alium Dei Verbum? Haec fuerunt in gestis diverse quidem dicta, unam autem mentem et eamdem impietatem habentia [i 1Kb] . Propter haec disputabant et contendebant inter se invicem, qui gloriantur in confessione Patrum quae in Nicaea facta est. Ego autem admiratus sum sanctam religionem tuam sic tolerasse et non compescuisse eos talia dicentes, nec fidem piam exposuisse eis, ut vel audientes quiescerent, vel contradicentes, ut haeretici aestimarentur. Quae autem praedicta sunt, neque dicta, neque audita sunt apud Christianos, sed aliena omnimodo [j 1Kb] ab apostolica doctrina. [Col. 0666C] Propterea igitur etiam ego quae ab illis dicta sunt, scripta pro te in epistola feci, ut solum audiens videas in ipsis pravam confessionem et impietatem. Quamvis oporteret [k 1Kb] pluribus accusare et convincere stultitiam eorum qui ista senserunt; sed melius est hucusque esse epistolam, et nihil amplius scribere. Quae enim ita manifeste monstrantur prava, tractari diutius et perscrutari non oportet, ne contendentibus tanquam dubia putentur.

CAP. IV.---Sed hoc solum respondisse ad haec et dixisse sufficiat: quod non sunt ista catholicae Ecclesiae, nec Patres ista senserunt. At ne in totum ex nostro silentio occasionem impudentem sibi malorum inventores acquirant, bonum est ut ex divinis Scripturis [Col. 0666D] pauca commemoremus. Forsitan vel sic erubescentes quiescent a sordidis cogitationibus suis. [l 1Kb] Unde est vobis dicere, o qui tales estis, consubstantiale esse corpus Deitati Verbi? Ex hoc enim bonum fuerat inchoare, ut hoc fragili demonstrato, et omnia alia talia demonstrarentur. Ex divinis ergo [Col. 0667A] Scripturis non potest inveniri. Deum enim in humano corpore fuisse dicunt; sed Patres in Nicaea congregati, non corpus, sed ipsum Filium dixerunt consubstantialem Patri, et 377 hunc quidem ex substantia Patris; corpus autem ex Maria esse confessi sunt [a 6Kb] iterum secundum Scripturas. Si igitur negatis synodum Nicaenam, ut haeretici ista inducitis; aut si vultis filii Patrum esse, nolite sentire praeter illa quae ipsi scripserunt. Etenim ex hoc iniquitatem vos videre licet, si consubstantiale sit Verbum corpori de terra habenti naturam, consubstantiale autem Verbum Patri secundum confessionem Patrum, omousion [b 1Kb] erit et ipse Pater corpori quod ex terra factum est. Et quid accusatis adhuc Arianos dicentes Filium esse creatum, cum dicatis ipsi etiam Patrem consubstantialem [Col. 0667B] esse creaturis? Et ad impietatem alteram transeuntes, dicitis in carnem, et ossa, et capillos, et nervos, et in totum corpus conversum Verbum et mutatum a sua natura. [c 1Kb] Aliquando enim dicitis evidenter ex terra eum factum esse. Ex terra enim ossium et totius corporis natura est.

CAP. V.---Quae igitur haec tanta dementia, ut adversum vos ipsos repugnantes sitis? Omousion enim dicentes Verbum corpori, aliud adversum aliud significatis; quod autem in carnem conversum dicitis, ipsius Verbi mutationem fingitis. Et quis vos jam ultra toleret si vel sola ista dicatis? Nam ad impietatem supra omnes haereses declinastis. Si enim omousion est Verbum corpori, superflua est Mariae commemoratio, et non necessaria, cum potuisset et ante Mariam [Col. 0667C] sempiternum corpus existere, sicut est ipsum Verbum. Si igitur secundum vos omousion est corpori, quid necesse erat adventus Verbi, [d 1Kb] ut aut suum omousion indueret, aut mutatum de propria natura corpus fieret? non enim Deitas seipsam suscepit, ut etiam suum omousion indueret; sed nec peccavit Verbum, quod aliorum peccata liberavit, ut mutatum in carnem semetipsum [e 1Kb] pro seipso offerret, et sacrificium seipsum libaret. Sed non est ita: absit. Abrahae semen apprehendit (Hebr. II, 16), sicut dixit Apostolus unde debuit fratribus assimilari, et simile nobis corpus assumere. Propterea ergo necessaria vere Maria, ut ex ipsa hoc assumeret, et ut suum pro nobis [Col. 0667D] corpus offerret. 378 Et hanc Isaias prophetizans ostendit, dicens: Ecce Virgo (Isaiae VII. 14)

[Col. 0668A] CAP. VI.---Gabriel autem mittitur ad ipsam non transitorie virginem, sed ad virginem desponsatam viro: ut [f 1Kb] sponso ostenderet Mariam vere hominem fuisse. Et partus meminit Scriptura, et dicit: Involvit puerum (Luc. II, 7). Et: Beata sunt ubera [g 1Kb] quae suxit (Luc. XI, 27). Et oblatum est sacrificium; quoniam qui natus est aperuit vulvam (Luc. II, 23). Haec autem omnia parturientis virginis erant indicia. Et Gabriel certissime evangelizavit ipsi, dicens non transitorie: Quod nascetur ex te (Luc. I, 35); ut non de foris inductum ei corpus putaretur, sed ex te, ut ex ipsa naturaliter, quod natum est, esse manifeste credatur; et [h 1Kb] hoc natura demonstrante, quia impossibile est virginem lac proferre, et impossibile est lacte nutriri corpus, et pannis involvi non ante naturaliter [Col. 0668B] natum. Hoc est quod circumcisum est octava die; hoc Simeon in manibus suscepit; hoc factum est infans, et crevit usque [i 23Kb] ad tredecim annos, et ad trigesimum annum venit. Neque enim, sicut quidam arbitrati sunt, substantia ipsius Verbi mutata, circumcisa est, quae erat immutabilis et inconvertibilis, dicente quidem ipso Salvatore: Videte quia ego sum, et non sum mutatus (Malach. III, 6). Paulo etiam scribente: Jesus Christus heri, et hodie, ipse et in saecula (Hebr. XIII, 8). Sed circumciso corpori, et portato, et manducanti, et laboranti, et in ligno affixo, et passo erat, [j 1Kb] impassibile incorporeum Dei Verbum. Hoc erat in sepulcro positum, quando ipse quidem perrexit praedicare his qui in custodia erant spiritibus (I Pet. III, 19); sicut dixit Petrus: quod magis ostendit [Col. 0668C] amentiam dicentium, Verbum in carnem et ossa mutatum. Quod si ita erat, non erat necessarium sepulcrum: ipsum enim per se isset corpus praedicare in inferno spiritibus. Nunc autem ipse perrexit praedicare, corpus vero involutum posuit Joseph in Golgotha (Joan. XIX, 38); et ostensum est omnibus, quia non corpus erat Verbum, sed corpus erat Verbi. Et hoc palpavit Thomas (Joan. XX), postquam resurrexisse vidit a mortuis, et vidit in eo figuras clavorum, quos pertulit ipsum Verbum in suo corpore, dum crucifigeretur [k 1Kb] . 379 Et cum posset prohibere non prohibuit, sed etiam propria sua faciebat, quae erant propria corporis, Verbum incorporale. Denique [Col. 0668D] caeso corpore a ministro, [l 17Kb] sicut ipsum patiens dicebat: Quid me caedis (Joan. XVIII, 23)? et impassibile [Col. 0669A] naturaliter dicebat: Dorsum meum dedi ad verbera, et faciem meam non averti a confusione sputorum (Isa. L, 6). Quae enim humanitas patiebatur Verbi, haec inhabitans Verbum ad se referebat, ut nos Deitatis Verbi participes esse possemus. Et erat admirabile; quia ipse erat patiens, et non patiens: patiens quidem, quoniam proprium ejus corpus patiebatur, et in ipso [a 1Kb] qui patiebatur erat; non patiens, propterea quia natura Deus manens Verbum est impassibile. Et ipse quidem incorporalis erat in corpore passibili, corpus autem habebat in se Verbum impassibile, destruens infirmitates ipsius corporis. Faciebat autem hoc, et fiebat ita, ut nostra ipse suscipiens, et offerens in sacrificium, destrueret, et suis jam nos openiens faceret Apostolum dicere: Oportet [Col. 0669B] corruptibile hoc induere incorruptionem: et mortale hoc induere immortalitatem (I Cor. XV, 53).

CAP. VII.---Absit autem, ut figurate ista facta sint, sicut quidam [b 1Kb] iterum arbitrati sunt; sed vere, homine facto salvatore, totius hominis facta est salus. Si enim figurate Verbum erat in corpore secundum illos; quod autem figurate dicitur, phantasia est; invenietur opinione et salus hominum et resurrectio dicta secundum impiissimum Manichaeum. Sed non per phantasiam est salus nostra nec corporis solum, sed totius hominis, animae et corporis vere salus facta est in ipso Verbo. Humanum [c 1Kb] erat corpus, vere naturaliter ex Maria secundum Scripturas divinas, et verum erat corpus Salvatoris. Verum autem erat, quia simile erat nostro; soror etenim nostra [Col. 0669C] fuit Maria, quoniam ex Adam omnes sumus; et hoc nunquam aliquis dubitavit, recolens quae scripsit Lucas. Postquam enim resurrexit a mortuis, aestimantibus quibusdam non in corpore ex Maria videri Dominum, sed pro ipso spiritum videri, dicebat: Videte manus meas et pedes, et vestigia clavorum, quia ego ipse sum. Palpate et videte, quia spiritus carnem et ossa non habet, sicut me videtis habere (Luc. XXIV, 39); et haec dicens ostendit eis manus suas et pedes. Ex quibus confutari possunt iterum qui ausi sunt dicere, 380 in carnem et ossa mutatum esse Dominum. Non enim dixit: Sicut me videtis carnem esse et ossa, sed habere: ut non ipsum Verbum in haec mutatum esse credatur, sed ipsum in his, et ante mortem, et [d 1Kb] post resurrectionem esse credatur. His [Col. 0669D] ergo ita probationem habentibus, superfluum est jam alia tractare, et scrutari aliquid de ipso corpore, in quo erat Verbum inconsubstantiale Deitatis, et ex Maria vere progenito, et ipso Verbo nequaquam in carnem et ossa mutato sed carnem facto. Quod [Col. 0670A] autem a Joanne dictum est: Verbum caro factum est (Joan. I, 14), hanc habet intelligentiam, [e 1Kb] sicut similitudine hoc poterit inveniri; scriptum est enim a Paulo: Christus pro nobis factus est maledictum (Gal. III, 15): et quemadmodum non hoc ipsum factus est maledictum, sed quia pro nobis assumpsit maledictum, dictum est maledictum factum esse; sic et caro factus est, non mutatus in carnem; sed quia pro nobis carnem assumpsit, et factus est homo. Quod autem dixit: Verbum caro factum est (Joan. I, 14), simile est iterum dicere: Homo factus est: secundum quod dictum est in Joel: Effundam de spiritu meo super omnem carnem (Joel. II, 28); non enim usque ad animalia erat promissio, sed in hominibus est, propter quos etiam ipse Dominus homo factus est.

[Col. 0670B] CAP. VIII.---Hoc autem dicto hanc habente intelligentiam, profecto reprehendant se omnes qui putarunt ante Mariam esse carnem quae ex ipsa est; et ante hanc aliquam habuisse animam humanam Verbum, et in ipso ante adventum semper fuisse. Desinant autem et illi qui dixerunt capacem mortis non esse carnem, sed [f 1Kb] eam immortalis esse naturae. Si enim non est mortuus, quomodo Paulus tradidit Corinthiis, quod et ipse accepit: Quod Christus mortuus est pro peccatis nostris secundum Scripturas (I Cor. XV, 3)? Aut quomodo omnino resurrexit, si non est mortuus? Erubescant autem maxime qui omnino [g 1Kb] ita cogitarunt, posse fieri pro Trinitate quaternitatem, si dicatur esse ex Maria corpus. Dicunt enim: Si dicamus consubstantiale corpus Verbo, [Col. 0670C] manet Trinitas, nihil extraneum in ipsam afferente Verbo; si vero humanum dicamus corpus [h 1Kb] necessario existens extraneum secundum substantiam corporis, et sit in ipso Verbum; erit pro Trinitate quaternitas propter corporis adjectionem. Haec ita dicentes non 381 intelligunt, quemadmodum in seipsos incidunt. Nam etsi non ex Maria dicunt corpus, sed consubstantiale ipsi Verbo; nihilominus, quod simularunt, ne forte ut sapientes putentur secundum suum intellectum, ostendentur dicentes quaternitatem: sicut enim Filius secundum Patres omousion est Patri, et non est ipse Pater, sed Filius, ad Patrem dicitur omousion: sic et consubstantiale corpus Verbi non est ipsum Verbum, sed aliud a Verbo. Cum autem aliud sit, erit secundum ipsos, ipsorum [Col. 0670D] trinitas, quaternitas. Non enim vera et specialiter perfecta atque indivisa trinitas recipit adjectionem; sed haec quae est, quae ab illis est intellecta: et quomodo adhuc Christiani alium praeter eum qui est Deus adinveniunt?

[Col. 0671A] CAP. IX.---Iterum enim et in alio commento licet eorum insipientiam pervidere, si propter quod est et dicitur in Scripturis ex Maria esse et humanum corpus Salvatoris, putant pro trinitate quaternitatem dici, quasi facta adjectione propter corpus; multum errant facturam coaequantes factori, et suspicantes posse Deitatem aliquid adjectionis accipere: et ignorant quia non propter adjectionem Deitatis Verbum caro factum est, sed ut caro resurgat; neque ut melioraretur Verbum processit ex Maria, sed ut humanum genus liberaret. Quomodo igitur putant ut liberatum corpus per Verbum, et vivificatum, [a 1Kb] in Deitatem Verbo faciat adjectionem? Magis autem ipsi humanitati adjectio magna facta est ex Verbo, in ipsa communione et unitione. Ex mortali enim [Col. 0671B] [b 1Kb] factum est immortale, et ex animali factum est spirituale, et ex terra factum, coeli portas transgressum est. Trinitas vero, et assumente Verbo corpus ex Maria, trinitas est; non accipiens adjectionem, neque diminutionem; sed semper perfecta est, et in Trinitate Deitas una cognoscitur: et sicut unus Deus in Ecclesia praedicatur Verbi Pater. Ex hoc autem jam conticescant et qui aliquando dixerunt eum qui ex Maria processit non esse ipsum Christum et Dominum Deum. Si enim non Deus erat in corpore, quomodo statim procedens ex Maria vocatur Emmanuel, quod interpretatur nobiscum Deus (Matth. I, 23)? Quomodo autem et Paulus, si Verbum non erat in carne, ad Romanos scribebat: Ex quibus Christus secundum carnem, qui est super omnia benedictus [Col. 0671C] Deus in saecula (Rom. IX, 7). Confiteantur ergo et qui ante negabant crucifixum esse Deum, errasse se, 382 [c 1Kb] acquiescentes sanctis Scripturis et maxime Thomae, qui posteaquam vidit in ipso clavorum vestigia, exclamavit [d 1Kb] : Dominus meus et Deus meus (Joan. XX, 28). Cum enim Deus et Dominus gloriae esset, Filius erat in gloria, affixo et exhonorato corpore; corpus vero patiebatur dum percuteretur in ligno et fluebat de ejus latere sanguis et aqua. Templum enim Verbi erat plenum Deitatis; propterea igitur sol videns Creatorem suum, injuriato corpore, tolerantem, radios suos subtraxit et obscuravit terram. Ipsum autem corpus habens naturam mortalem, ultra suam naturam resurrexit, propter habitans in se Verbum, et desiit [e 1Kb] quidem de naturali [Col. 0671D] corruptione; induens autem quod supra hominem est, Verbum, indumentum factum Verbi factum est incorruptum.

CAP. X.---De eo autem quod falluntur et dicunt, quod sicut in unumquemque prophetarum factum [Col. 0672A] est, ita et in unum aliquem hominem ex Maria venit Verbum, superfluum est disputare; manifesta est enim dementia eorum, et indubitata reprehensio. Si enim ita venit, quare hic ex virgine, non ex viro similiter et muliere? sic enim unusquisque sanctorum natus est; aut quare ita veniente Verbo, non uniuscujusque mors dicitur pro nobis facta, sed istius sola? Cur autem per unumquemque prophetarum adveniente Verbo [f 1Kb] dicitur de hoc solo qui ex Maria natus est, semel in fine saeculorum adveniente? Aut quare, veniente eo, sicut venit in prioribus sanctis, alii quidem omnes mortui [g 1Kb] nondum resurrexerunt; qui autem ex Maria, solus tertia die resurrexit? aut cur similiter aliis veniente Verbo, dicitur solus ex Maria Emmanuel, corpore pleno Deitatis [Col. 0672B] nato [h 1Kb] ex ipsa? Emmanuel enim interpretatur nobiscum Deus. Aut quare, si ita venit, manducante unoquoque propheta, et bibente, et laborante, et moriente, non dicitur sicut ipse manducans, bibens, laborans et moriens; sed de solo qui ex Maria est? Quae enim patiebatur hoc corpus, haec quasi ipso patiente dicta sunt, et cum de aliis [i 1Kb] omnibus dictum sit solum, nati sunt et creati; de eo qui ex Maria est solo dictum est: Et Verbum caro factum est (Joan. I, 14). Ex quibus ostenditur, quia ad alios quidem omnes factum est verbum prophetandi gratia, ex Maria autem ipsum Verbum in semetipso carnem assumens, processit homo; natura quidem et substantia Verbum erat Dei, secundum carnem autem, 383 ex semine David, et carne Mariae factus [Col. 0672C] est homo, sicut Apostolus dixit. Hunc Pater demonstrabat in Jordane, et in monte dicens: Hic est Filius meus dilectus, in quo bene mihi [j 1Kb] complacui (Matth. XVII, 5).

CAP. XI.---Hunc Ariani quidem negaverunt, nos [k 1Kb] autem agnoscentes adoramus: non dividentes Filium et Verbum, sed ipsum Verbum scientes esse Filium, per quem universa facta sunt, et nos liberati sumus. Propter quod admirati sumus quomodo in vobis omnino de rebus manifestis facta contentio est. Sed gratias Deo, quia quantum contristati sumus lectis gestis, tantum gratulati sumus in fine; quia cum concordia discesserunt et [l 1Kb] pacifici facti sunt, et consenserunt in confessione piae et rectae fidei. Propterea igitur, et post multa ante tractata cogitavi [Col. 0672D] haec pauca scribere, aestimans, ne forte ex taciturnitate pro laetitia, tristitia nasceretur his qui causa concordiae nobis laetitiam praestiterunt. Deprecor itaque ante omnia tuam sanctitatem, et iterum audientes universos, ut haec bona mente suscipiant; [Col. 0673A] et si quid deest ad instructionem religionis, corrigant, et me scire faciant; sin vero, ut pote ab ignaro, [a 1Kb] sermone nec digne, nec perfecte scriptum est, veniam tribuant nostrae in loquendo infirmitati. Saluta cunctos fratres nostros. Te omnes qui nobiscum sunt plurimum salutant [b 1Kb] .



384 CAPITULUM LIII. [c 1Kb] Epistola Cyrilli episcopi Alexandrini ad Joannem Antiochenum episcopum, contra eos qui de eo prava in fide finxerunt; et de epistola ATHANASII ad EPICTETUM, et formula fidei.

CAP. I.---Laetentur coeli et exsultet terra (Psal. XCV, 21); solutus est enim medius paries sepis, et cessavit illud quod afferebat tristitiam, et totius dissensionis sublata est via, omnium nostrum Salvatore [Col. 0673B] Christo suis Ecclesiis pacem praestante; provocante [d 1Kb] et hortante nos ad hoc ipsum piissimorum et Deo amantissimorum principum nostrorum instantia, qui patrum suorum religionis aemuli existentes, veracem, et inconcussam, et rectam in suis animis conservant fidem; egregiam autem faciunt sollicitudinem pro sanctis Ecclesiis: ut inenarrabilem habeant sempiternam gloriam, et suum imperium dignum [e 1Kb] omni laude conservent. Quibus et ipse omnium virtutum Dominus ditissima manu distribuit bona, et praestat obtinere resistentes, et donat victoriam veritati. Nec enim mentitur, dicens: Vivo ego, dicit Dominus, quoniam eos qui me glorificant glorificabo (Reg. II, 30). Adveniente igitur nunc Alexandriam domino meo venerabili fratre Paulo, laetitia repleti sumus, et valde [Col. 0673C] necessario, ut pote tali viro mediatore, et de his laboribus et causis quae vires [f 1Kb] excedunt, animose volente disputare: ut diaboli vincat invidiam, et conjungat divisa, et quae in medio fuerant inter haec aspersa scandala, auferat, et coronet concordia et pace Ecclesias, quae sunt et apud nos, et apud vos constitutae. Quemadmodum enim divisae sunt, superfluum est [g 1Kb] dicere; oportere autem arbitror ea loqui et sentire quae decent pacis tempora. Gavisi sumus [Col. 0674A] igitur occursu et notitia memorati [h 1Kb] religiosi viri, qui vere et non leviter se laborare putabat, 385 ut persuadeat nobis Ecclesias oportere conjungere et adunare ad pacem, et eorum qui nobis adversa sentiunt, dissipare ridicula, obscurare autem et hebetare adhuc malignitatis [i 1Kb] diaboli stimulum. Invenit autem nos ita paratos [j 1Kb] ad hoc, ut omnino nullum laborem sustineamus. Meminimus enim Salvatoris nostri, dicentis: Pacem meam do vobis, pacem relinquo vobis (Joan. XIV, 27). Docti enim sumus dicere in orationibus [k 1Kb] : Domine Deus noster, pacem da nobis; omnia enim reddidisti nobis (Isa. XXVI, 3). Si quis igitur fiat particeps hujus a Deo tributae pacis, inops non erit omnis boni. Quoniam ergo superflua et nullis ex causis Ecclesiarum dissensio facta est, nunc maxime [Col. 0674B] [l 1Kb] plenius docti sumus et cognovimus, domino meo venerabili Paulo episcopo chartam nobis proferente irreprehensibilem habentem fidei confessionem; et hanc ipsam chartam confectam esse [m 1Kb] astruit et confirmat a tua sanctitate et a venerabilibus illarum partium episcopis. Quae conscriptio ita continetur, et ipsis verbis hic apponitur [n 1Kb] in hac epistola nostra.

CAP. II.---De partu autem divinae genitricis Virginis, quemadmodum sentiamus et dicamus de humanitatis assumptione unigeniti Filii 386 Dei, [o 1Kb] necessario, non partem aliquam addentes, sed plenissima satisfactione et ratione speciali a principio, et de divinis Scripturis et traditione sanctorum Patrum suscipientes [p 1Kb] et docti breviter dicimus, nihil prorsus addentes in sanctorum Patrum conventu et [Col. 0674C] synodo Nicaeni concilii expositae et expressae fidei; sicut enim praediximus, ad omnem sufficit pietatis scientiam, et universae haereticae et pravae doctrinae abdicationem. Dicimus autem non temere audentes de incomprehensibilibus, sed confessione propriae infirmitatis excludentes [q 1Kb] eos qui oboriri volunt, in quibus ea cogitamus quae sunt ultra hominem.

[r 4Kb] Confitemur igitur Dominum nostrum Jesum Christum Filium Dei unigenitum, Deum perfectum et hominem [Col. 0675A] perfectum ex corpore et anima rationali, ante saecula quidem de Patre natum secundum Deitatem, in novissimis vero temporibus eumdem ipsum propter nos et propter nostram salutem de Maria Virgine secundum humanitatem; consubstantivum vel consubstantialem Patri secundum Deitatem, consubstantialem nobis secundum humanitatem; duarum enim naturarum unitio facta est: propter quod unum Christum, [a 1Kb] unum Dominum confitemur. Secundum 387 hanc incomparabilis unitatis fidem confitemur sanctam et divinam generatricem Dei Virginem. Propter hoc etiam Dei ex ea Verbum incarnatum, et humanitatem sumpsisse, et ex ipso conceptu adunasse sibi templum quod ex ipsa assumpsit. [b 1Kb] Evangelicas autem et apostolicas voces de Domino nostro novimus veras: aliquas quidem communes facientes tanquam [Col. 0675B] in una persona, aliquas autem dividentes tanquam ex duabus naturis: et illas quidem quae Deo conveniunt secundum Deitatem Christi; humiles vero secundum humanitatem ipsius tradentes [c 1Kb] .

CAP. III.---His ergo cognitis sacris vocibus vestris, et sic vos sentientes cum cognovissemus: Unus enim Dominus, una fides, unum baptisma (Ephes. IV, 5); glorificamus omnium Salvatorem Dominum Deum, invicem congaudentes, quoniam Scripturis, quae a Deo inspiratae sunt, et traditioni sanctorum Patrum convenientem habent fidem, [d 1Kb] quae apud nos et apud vos sunt Ecclesiae. Quoniam igitur [e 1Kb] intellexi quosdam qui amant ex more suo vituperare, et [Col. 0676A] velut crabrones agrestes circumstrepere, et molesta eructuare contra me verba, eo quod dixerim de coelo advenisse, et non de sancta Virgine [f 1Kb] sanctum corpus Christi: oportere arbitratus sum pauca super hoc ad eos dicere. O stulti, et solum calumnias movere scientes! quomodo ad hoc consilium deducti estis, et tanta stultitia aegrotastis? Oportebat enim, et valde oportebat aperte vos intelligere, quoniam pene omne nobis quod pro fide est luctamen advenit, affirmantibus quoniam sancta Virgo divini partus est genitrix. Sed si dixerimus de coelo, et non ex ipsa sancta natum esse corpus omnium nostrum Salvatoris Domini, quomodo eam dicemus genitricem Dei? [g 1Kb] quem enim omnimodo peperit, nisi est illud verum, quod peperit secundum carnem qui est Emmanuel? [Col. 0676B] Derideantur igitur qui [h 1Kb] de me ista garrierunt; non enim mentitur beatus Isaias propheta dicens: Ecce virgo in utero concipiet, et pariet filium, et vocabitis nomen ejus Emmanuel, quod interpretatur Nobiscum Deus (Isa. VII, 14; Matth. I, 23). Verum quoque testatur et sanctus 388 Gabriel ad eamdem beatam Virginem dicens: Noli timere, Maria; invenisti enim gratiam apud Dominum. Ecce concipies in utero, et paries filium, et vocabis nomen ejus Jesum; ipse enim [i 1Kb] salvum faciet populum suum a peccatis eorum (Matth. I, 20).

CAP. IV.---Quando autem dicimus de coelo et de supernis Dominum nostrum Jesum Christum, [j 1Kb] non [Col. 0677A] tanquam de coelo deposita sancta ejus carne, talia dicimus; sed sequimur magis mirabilem Paulum clamantem aperte: Primus homo de terra terrenus, secundus homo de coelo coelestis (I Cor. XV, 47). Meminimus autem et ipsum Salvatorem dicentem: Nemo ascendit in coelum, nisi qui descendit de coelo, Filius hominis (Joan. III, 13) [a 1Kb] . Natus est enim secundum carnem, sicut paulo ante praedixi, de sancta Virgine; et quoniam qui de coelo et de superioribus advenit, Deus Verbum, exinanivit semetipsum formam servi accipiens (Philip. II, 17); appellatus est Filius hominis, manens quod erat, hoc est, Deus (immutabilis enim et inconvertibilis est secundum naturam); tanquam jam unus intellectus cum propria carne, dicitur descendisse de coelo. [b 1Kb] Appellatus est [Col. 0677B] etiam homo de coelo perfectus, cum esset etiam idem in Deitate perfectus, idem ipse in eadem humanitate perfectus, et tanquam in una persona intelligendus; unus enim Dominus Jesus Christus, etsi naturarum differentia non ignoretur, de quibus inenarrabilem unitionem actam fuisse sentimus ac dicimus. Eos autem qui dicunt quoniam temperamentum, aut confusio, aut conspersio facta est Dei Verbi ad carnem, dignetur tua sanctitas refrenare. Forsitan enim esse quosdam non ambigo, qui haec de me jactitent, tanquam garrientes ac dicentes. Ego autem in tantum ab his longe sum, ut nihil tale sentiam: usque adeo, ut insanire putem eos qui hoc de me suspicati sunt, quod omnino mutationis adumbratio accidere potest circa divini Verbi naturam. Manet enim id quod [Col. 0677C] semper est, et non mutatur, nec unquam mutabitur, nec suscipiet mutationem. Impassibile enim ad hoc Dei Verbum esse confitemur universi; [c 1Kb] tametsi sapientissime ipse disponens mysterium. 389 Video in propria carne passiones quae acciderunt. Eadem et sapientissimus Petrus: Christo, inquit, pro nobis passo in carne (I Petr. IV, 1); et non [d 1Kb] in natura inenarrabilis Deitatis. Ut enim ipse omnium salvator esse credatur secundum dispositionem propriam, in se, ut dixi, propriae carnis revocat passiones; quale est illud secundum prophetae vocem praedictum, tanquam ex ipso intelligendum: [e 1Kb] Dorsum meum dedi ud flagella, et maxillas meas ad verbera; faciem autem meam non averti a confusionibus sputorum (Isa. L, 6).

[Col. 0677D] CAP. V.---Quoniam autem sanctorum Patrum doctrinis obtemperantes ubique sumus, maxime autem beati et per omnia laudabilis nostri patris Athanasii [Col. 0678A] praecepto, de his omnino aliquid foras ejicere recusantes, discat quidem tua sanctitas, et nullus alius [f 1Kb] societur. Posuissem autem etiam illorum plura verba, quibus meis dictis fidem adhiberem, si non prolixitatem scriptorum revererer: ne ex hoc ipso fieret horribile. Nullo autem modo patimur a quibusdam concuti diffinitam fidem, sive fidei symbolum, a sanctis Patribus nostris qui apud Nicaeam convenerunt illis temporibus, nec permittitur aut nobis, aut aliis, mutare aliquod verbum ex his quae ibi continentur, aut [g 1Kb] unam syllabam immutare, memores ejus dicentis: Ne transferas terminos aeternos, quos posuerunt patres tui (Prov. XXII, 28): non erant enim ipsi loquentes, sed Spiritus Dei et Patris, qui procedit quidem ex ipso, non est autem alienus a Filio secundum [Col. 0678B] essentiae rationem. Et ad hoc nos eorum sanctorum qui mysteria tradiderunt, dicta confirmant; in Actibus enim Apostolorum scriptum est: Venientes autem circa [h 1Kb] Moesiam tentabant in Bithyniam ire, et non permisit eos Spiritus Jesu (Act. XVI, 7). Scribit etiam et venerabilis Paulus: Qui autem in carne sunt, Deo placere non possunt; vos autem non estis in carne, sed in spiritu, si tamen Spiritus Dei habitat in vobis: si quis autem Spiritum, [i 1Kb] Christi non habet, hic non est ejus (Rom. VIII, 8, 9). Quando autem quidam qui consueti sunt quae recta sunt pervertere, meas voces deviare et abstrahere aestimant ad id quod eis videtur, non miretur hoc sanctitas tua, sciens quoniam qui sunt ab omni haeresi, ex divinis Scripturis erroris sui colligunt causas; et ea quae per [Col. 0678C] Spiritum sanctum recte dicta sunt, malignitatibus mentis suae corrumpentes, propriis 390 capitibus suis ignis inexstinguibilis exhauriunt flammam. Et quoniam cognovimus quod et ad beatum Epictetum epistolam per omnia laudabilis patris nostri Athanasii rectam fidem habentem, immutantes eam ediderint, et hinc quasi laedi plurimos, propter hoc necessarium et utile intelleximus et fratribus nostris edere de antiquis exemplaribus, quae apud nos sunt bene explanata, et similia tuae venerabilitati dirigere.


[j 1Kb] Formula libelli fidei sub eodem capitulo.

Ego Ille [k 1Kb] hanc scripturam, quam manu mea perscripsi, profiteor, sequens sanctum judicium Patrum Nicaenae synodi trecentorum et decem octo, vel [Col. 0678D] Chalcedonensis synodi universale concilium, cujus diffinitionem sedes apostolica confirmavit, quod etiam beatissimi papae Leonis epistola ad sanctae memoriae [Col. 0679A] Flavianum Constantinopolitanae urbis episcopum nostrum data praedicatione lucidissimae veritatis exposuit. Confiteor unum eumdemque Dominum nostrum Jesum Christum, unigenitum Dei Patris, eumdem [a 1Kb] in Deitate perfectum, eumdem in humanitate Deum vere, et hominem vere; ipsum eumdemque ex anima rationali et carne, consubstantialem Patri secundum Deitatem, consubstantialem eumdem nobis [b 1Kb] secundum humanationem; in omnibus nobis similem absque peccato; ante saecula quidem de Patre genitum secundum Deitatem, in novissimis vero diebus, eumdem propter nos et propter nostram salutem de Virgine Maria, quae eumdem Deum peperit secundum humanitatem, unum eumdemque Christum, Filium Dei, Dominum unigenitum in duabus [Col. 0679B] naturis, inconfuse, inconvertibiliter, et individue, et inseparabiliter cognitum: nequaquam naturarum differentia sublata propter unitionem; sed potius, salva manente proprietate utriusque naturae, in unam non in duas concurrisse personas; sed unum eumdemque [c 1Kb] Filium unigenitum Deum Verbum, Dominum Jesum Christum sicut olim prophetae de eo, vel ipse nos Christus per semetipsum Dominus erudivit. Qui autem ita 391 non sentiunt, cum Nestorio et Eutyche [d 1Kb] vel eorum sectatoribus aeterno anathemate dignos esse pronuntio.



CAPITULUM LIV. [e 2Kb] Definitio sanctae synodi Chalcedonensis.

Ad cognoscendam quidem confirmandamque perfectissime [Col. 0679C] pietatem consultissimum satis hoc divinae gratiae symbolum saluberrimumque sufficeret. De Patre namque et Filio, ac Spiritu sancto, quod plenissime fuerat institutionis edocuit, et incarnationem Domini fideliter excipientibus evidenter insinuat. Verum quoniam quidem ea quae sincera veritas praedicat depravare conati, novas auditu suas haereticas perfidias ediderunt, et alii quidem dispensationis Dominicae sacramentum, quod nostri causa est celebratum, ausi fuere corrumpere, duma sancta Virgine partum processisse divinum vocis abnegatione dissimulant, et alii confusionem sive permixtionem rursus inducunt, ut unam esse naturam Divinitatis et carnis stulte confingunt, ac per hoc unigeniti confusione portentuosa, divinam naturam passibilem [Col. 0679D] esse significant; ea propter ab universa contra veritatem machinatione veniente volens eos excludere quae modo praesto est sancta et magna haec synodus, [Col. 0680A] quod antiquitus in fide praedicatur, immobile haec dicens, ante omnia statuit ut trecentorum decem et octo Patrum venerabilium fides illibata permaneat. Et propter eos quidem qui cum Spiritui obviare nituntur, eam traditionem, quam in augustissima Constantinopolitana urbe postea, congregatis centum et quinquaginta Patribus, de substantia sancti Spiritus fuerat decreta, confirmat. Hanc etenim cunctis innotescere memorati fecerunt, non quasi aliquid deesset praecedentibus indicentes, sed de Spiritu sancto quid ipsi sentirent, contra illos qui ejus potestati refragari conati sunt, sanctarum Scripturarum testimoniis illustrantes. Propter eos autem qui dispensationis Dominicae tentavere pervertere sacramentum, et 392 hominem solum de sancta Maria Virgine procreatum [Col. 0680B] esse vaniloquiis suis autumant imprudenter, sancti Cyrilli, qui Alexandrinae fuit pastor Ecclesiae, synodales epistolas ad Nestorium scriptas atque Orientales utique sibi convenientes, amplexa est, ad arguendum quidem Nestorianam dementiam, interpretationem vero desiderantium pio zelo concipere saluberrimi sacramenti sententiam. Quibus epistolam quoque beatissimi Romanae antiquioris urbis antistitis atque venerabilis papae Leonis Flaviano sanctae memoriae archiepiscopo scriptam, ad expugnandam pravitatis Eutychianae perfidiam, ut pote maximi Petri confessioni salutis convenientem, et velut monimentum cujusdam statuae communis exstantem, contra cunctos haereticos merito copulavit, ut recto dogmati sua firmitas inconcussa permaneat. [Col. 0680C] Nam et in duos filios dispensationis tentantibus dividere sacramentum restitit hostiliter, et eos qui passibilis audent dignitatis Unigenitum dicere, collegio sacerdotali detrudit; et confusionem et commixtionem in duabus Christi naturis excogitantibus reluctat; et coelestem vel alterius cujusdam substantiae esse quam de nobis assumpsit sibi formam servilem, delirantes, exterminat, nec non et eos qui duas quidem ante unitionem, unam vero post unitionem in Christo naturas fabulose confingunt, anathematizare non cessat. Beatissimos igitur sequendo Patres, unum et eumdem Filium confiteri Dominum Jesum Christum concordantibus omnes institutionibus edocemus, eumdem in Deitate perfectum, eumdem in humanitate perfectum, Deum vere et vere hominem eumdem [Col. 0680D] ex anima rationali et corpore, consubstantialem Patri secundum Deitatem, consubstantialem nobis eumdem secundum humanitatem, per omnia similem nobis [Col. 0681A] sine sorde peccati, ante saecula quidem a Patre progenitum secundum Deitatem, in ultimis vero diebus eumdem propter nos, et propter nostram salutem ex Maria Virgine, quae Deum peperit secundum incarnationem unum et eumdem Christum, Filium, Jesum, Dominum, unigenitum, quem in duabus naturis inconfuse et immutabiliter, indivise atque inseparabiliter omnes agnoscimus, nusquam sublata differentia naturarum propter unitionem, sed potius utriusque naturae proprietate servata, et in 393 una concurrente personam, non in duas deductum divisumque personas, sed unum et eumdem Filium, Deum verum, Dominum Jesum Christum, sicuti nos ab initio prophetae de eo, et ipse nos Jesus Christus instituit, et paternum nobis tradidit [Col. 0681B] symbolum. His igitur a nobis undique cum omni deliberatione ac diligentia pariter ordinatis, decrevit sancta atque universalis haec synodus aliam fidem nemini licere proferre, sive conscribere, aut exponere, vel sentire, vel aliter tradere. Sed eos qui audent vel componere aliam fidem, vel proferre, vel docere, vel tradere aliud symbolum volentibus ad cognoscendam se convertere veritatem ex ritu pagano sive Judaico vel qualicumque haeretico, eos, si quidem episcopi vel clerici sunt, alienos esse episcopos ab episcopatu, et clericos a clero; quod si monachi vel laici fuerint, anathematizari.


Leges ex libro XVI Codicis Theodosiani sub titulo, De fide catholica.

Imperatorum GRATIANI, VALENTINIANI et THEODOSII [Col. 0681C] Augustorum edictum ad populum urbis Constantinopolitanae. (Cod. Theod. lib. XVI, tit. I, l. 2.)

Cunctos populos quos clementiae nostrae regit temperamentum, in tali volumus religione versari quam divinum Petrum apostolum tradidisse Romanis, religio usque ad nunc ab ipso insinuata declarat, quamque pontificem Damasum sequi claret, et Petrum Alexandrinae urbis episcopum, virum apostolicae sanctitatis: hoc est, ut secundum apostolicam disciplinam evangelicamque doctrinam, Patris, et Filii, et Spiritus sancti, unam Deitatem sub parili majestate et sub pia Trinitate credamus. Hanc legem sequentes Christianorum catholicorum nomen jubemus amplecti; reliquos vero dementes vesanosque judicantes, haeretici dogmatis infamiam sustinere, nec conciliabula [Col. 0681D] eorum Ecclesiarum nomen accipere, divina primum vindicta, post etiam motus nostri, quem ex coelesti arbitrio sumpserimus, ultione plectendos. Data tertio kal. Martias, Thessalonicae, Gratiano quinto et Theodosio primum, Augustis consulibus.


[Col. 0682A] 394 Item eodem libro sub titulo, De his qui super religione contendunt.

Imperatores VALENTINIANUS, THEODOSIUS, ARCADIUS Augusti, TATIANO praefecto praetorio. (Ibidem, tit. IV, l. 2.)

Nulli [a 1Kb] egressum ad publicum vel disceptandi de religione, vel tractandi, nec consilii aliquid deferendi patescat occasio. Et si quis posthac ausu gravi atque damnabili contra hujusmodi legem veniendum esse crediderit, vel insistere motu pestiferae perseverationis audebit, competenti poena et digno supplicio coerceatur. Data XVI kalend. [b 1Kb] Julias, Theodosio Augusto II et Cynegio consulibus.


Item eodem libro sub titulo, De haereticis.

Imperatores GRATIANUS, VALENTINIANUS et THEODOSIUS [Col. 0682B] Augustus, EUTROPIO [c 1Kb] praefecto praetorio. (Ib. tit. v, l. 6.)

[d 1Kb] Nullus haereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab hujusmodi hominum genere impetratum est, non valere. Arceantur cunctorum haereticorum ab illicitis congregationibus turbae. Unius et summi Dei nomen ubique celebretur. Nicaenae fidei dudum a majoribus traditae, et divinae religionis testimonio atque assertione firmatae observantia semper mansura teneatur. Photinianae labis contaminatio, Ariani sacrilegii venenum, Eunomianae perfidiae crimen, et nefanda monstruosis nominibus auctorum prodigia sectarum ab ipso etiam aboleantur [Col. 0682C] auditu. Is autem Nicaenae assertor fidei, et catholicae religionis verus cultor accipiendus est, qui omnipotentem Deum, et Christum [e 1Kb] Filium Dei uno nomine confitetur, Deum de Deo, lumen ex lumine; qui Spiritum sanctum, [f 1Kb] qui id quod ex summo rerum parente speramus et accipimus, negando non violat; apud quem intemeratae fidei sensu viget incorruptae Trinitatis indivisa substantia, quae Graeci assertione verbi [g 6Kb] omousia recte credentibus dicitur. Haec profecto nobis magis probata, 395 haec veneranda sunt. Qui vero [h 1Kb] hisdem non inserviunt, desinant affectatis dolis alienum verae religionis nomen assumere, et suis [i 1Kb] apertis criminibus denotentur: ab omnium summoti ecclesiarum limine penitus arceantur, cum omnes haereticorum illicitas agere intra oppida congregationes [Col. 0682D] vetemus. Ac si quid eruptio factiosa tentaverit, ab ipsis etiam urbium moenibus, exterminato furore, propelli jubemus, ut cunctis orthodoxis episcopis qui Nicaenam fidem tenent, catholicae Ecclesiae toto orbe reddantur. Data quarto iduum [j 1Kb] Juniarum, [Col. 0683A] Constantinopoli, Eucherio et Syagrio consulibus.


396 Item libro et titulo quo supra.

Imperator THEODOSIUS Augustus et VALENTINIANUS Caesar, ad FAUSTUM praefectum Urbis.

Manichaeos haereticos [a 1Kb] sive Mathematicos, omnemque sectam catholicis inimicam, ab ipso aspectu urbis [b 1Kb] Romanae exterminari praecipimus, ut nec praesentiae criminosorum contagione [c 1Kb] foedetur. Circa hos autem maxime exercenda commotio est, qui pravis suasionibus a venerabilis papae sese communione suspendunt, quorum schismate plebs etiam reliqua vitiatur. His conventione praemissa viginti dierum [Col. 0684A] [d 1Kb] condonamus inducias, intra quos nisi ad communionis redierint unitatem, expulsi usque ad centesimum lapidem, solitudine quam eligunt macerentur. Data XVI kalend. Aug., Aquileiae, [e 1Kb] Theodosio Aug. XI et Valentiniano Caesare consulibus.



CAPITULUM LV. [f 7Kb] Damasi papae 397 ad Paulinum Antiochenum episcopum.

[g 1Kb] Formula fidei subrogata cui deberent hi qui ab haeresi revertuntur subscribere.

Dilectissimo fratri PAULINO DAMASUS.

[h 1Kb] Per filium meum Vitalem ad te scripta direxeram, [Col. 0685A] tuae voluntati et judicio omnia derelinquens; et per Petronium presbyterum breviter indicaveram me in articulo jam profectionis ejus aliqua ex parte commotum. Unde ne aut tibi scrupulus resideret, [a 1Kb] et volentes forsitan Ecclesiae copulari 398 tua cautio probanda differret, fidem misimus non tam tibi qui ejus fidei communioni sociaris, quam his qui in ea subscribentes, tibi, id est nobis per te voluerint sociari, dilectissime frater. [b 1Kb] Quapropter si supradictus filius meus Vitalis, et hi qui cum eo sunt, tibi voluerint aggregari, primum debent in ea expositione fidei subscribere quae apud Nicaeam pia Patrum voluntate firmata est. Deinde quoniam nemo potest futuris vulneribus adhibere medicinam, ea [c 1Kb] haeresis eradicanda est quae postea in Oriente dicitur pullulasse; id est, [Col. 0685B] confitendus ipse Sapientia, Sermo, Filius Dei, humanum suscepisse corpus, animam, sensum, id est, integrum Adam; et, ut expressius 399 dicam, totum veterem nostrum sine peccato hominem. Sicuti enim confitentes eum humanum suscepisse corpus, non [Col. 0686A] statim ei et humanas vitiorum adjungimus passiones; ita et dicentes eum suscepisse et hominis animam, et sensum, non statim dicimus eum et cogitationum humanarum subjacuisse peccato. Si quis autem dixerit Verbum pro humano sensu in Domini carne versatum, hunc catholica Ecclesia anathematizat, nec non et illos qui duos in Salvatore filios confitentur, id est, alium ante incarnationem, et alium post assumptionem carnis ex Virgine; et non eumdem Dei Filium et ante et postea confitentur. Quicunque [d 1Kb] huic epistolae subscribere 400 voluerit, ita tamen ut in ecclesiasticis [e 1Kb] canonibus, quos optime nosti, et in Nicaena fide ante subscripserit, hunc debebis absque aliqua ambiguitate suscipere. Non quod haec ipsa quae nos scribimus non potueris [f 1Kb] convertentium susceptioni [Col. 0686B] proponere, sed quod tibi consensus noster liberum in suscipiendo tribuat exemplum.


[g 3Kb] Confessio fidei catholicae, quam papa Damasus misit ad Paulinum Antiochenum episcopum.

[h 3Kb] Post concilium Nicaenum, quod in urbe Roma [Col. 0687A] postea congregatum est 401 a catholicis episcopis [a 2Kb] addiderunt de Spiritu sancto; et quia postea is error inolevit, ut quidam ore sacrilego auderent dicere Spiritum sanctum factum esse [b 1Kb] per Filium; anathematizamus eos qui non tota libertate proclamant [c 1Kb] eum cum Patre et Filio unius potestatis esse atque substantiae. Anathematizamus quoque eos qui Sabellii sequuntur errorem, eumdem [d 1Kb] dicentes esse Patrem quem Filium. Anathematizamus Arium atque Eunomium, qui pari impietate, licet sermone dissimili, Filium et Spiritum sanctum asserunt esse [e 1Kb] creaturas. Anathematizamus Macedonianos, qui de Arii stirpe venientes, non perfidiam mutavere, sed nomen. Anathematizamus Photinum, qui Hebionis haeresim instaurans, Dominum Jesum Christum tantum ex [Col. 0687B] Maria confitetur. Anathematizamus eos qui duos filios asserunt, unum ante saecula, et alterum post assumptionem carnis ex Virgine. Anathematizamus eos qui pro hominis anima rationabili et intelligibili, 402 dicunt Dei Verbum in humana carne versatum; [Col. 0688A] cum ipse Filius sit erbum Dei, et non pro anima rationabili et intelligibili in suo corpore fuerit; sed nostram, id est, rationabilem et intelligibilem sine peccato animam susceperit atque salvaverit. Anathematizamus eos qui Verbum Filium Dei extensione aut collectione [f 1Kb] a Patre separatum et insubstantivum, et finem habiturum esse contendunt. [g 2Kb] Eos quoque qui de Ecclesiis ad Ecclesias migraverunt, tandiu a communione nostra habemus alienos quandiu ad eas redierint civitates in quibus primum sunt constituti. Quod si alius, alio transmigrante, in locum viventis ordinatus est, tandiu vacet sacerdotii dignitate qui suam deseruit civitatem, quandiu successor ejus quiescat in Domino. Si quis non dixerit semper Patrem, semper Filium, semper Spiritum [Col. 0688B] sanctum [h 1Kb] esse; anathema sit. Si quis non dixerit natum de Patre Filium, id est, de divina substantia ipsius; anathema sit. [i 1Kb] Si quis non 403 dixerit Verbum Dei, Filium Dei Deum, sicut Deum Patrem ejus, omnia posse, et omnia nosse, et Patri aequalem; [Col. 0689A] anathema sit. Si quis dixerit quod in carne constitutus Filius Dei cum esset in terra, [a 1Kb] in coelis cum Patre non erat; anathema sit. Si quis dixerit quod in passione crucis dolorem [b 1Kb] sustinebat Filius Dei Deus, et non caro cum anima, quam induerat formam servi, quam sibi acceperat, sicut ait Scriptura; anathema sit. [c 1Kb] Si quis non dixerit quod in carne quam assumpsit sedet ad dexteram Patris, in qua venturus est judicare vivos et mortuos; anathema sit. Si quis non dixerit Spiritum sanctum de Patre esse vere ac proprie, [d 1Kb] sicut Filium de divina substantia, et Deum verum; anathema sit. Si quis non dixerit omnia posse Spiritum sanctum, omnia nosse, et ubique esse, sicut Patrem et Filium; anathema sit. Si quis dixerit Spiritum sanctum facturam, aut [Col. 0689B] per Filium factum; anathema sit. Si quis non dixerit omnia per Filium [e 14Kb] et Spiritum sanctum Patrem fecisse, id est, visibilia et invisibilia; anathema sit. Si quis non dixerit Patris, et Filii, et Spiritus sancti unam Deitatem, potestatem, majestatem, [f 1Kb] potentiam, unam gloriam, dominationem, unum regnum atque unam 404 voluntatem ac veritatem; anathema sit. Si quis non dixerit veras tres personas Patris, et Filii, et Spiritus sancti, aequales, semper viventes, omnia continentes visibilia et invisibilia, omnia potentes, omnia judicantes, omnia vivificantes, omnia facientes, [g 1Kb] omnia salvantes; anathema sit. Si quis [Col. 0690A] non dixerit Spiritum sanctum adorandum ab omni creatura, sicut Filium et Patrem; anathema sit. Si quis de Patre et Filio bene senserit, de Spiritu autem sancto [h 1Kb] non recte habuerit, haereticus est: quod omnes haeretici de Filio Dei et de Spiritu sancto male sentientes, in Judaeorum atque Gentilium perfidia inveniuntur. Quod si quis [i 1Kb] partiatur, Deum Patrem dicens, et Deum Filium ejus, et Deum Spiritum sanctum, Deos dici, et non Deum propter unam divinitatem et potentiam, quam credimus esse et scimus Patris, et Filii, et Spiritus sancti, [j 18Kb] subtrahens Filium aut Spiritum sanctum, solum existimet Deum Patrem dici aut credi unum Deum; anathema sit. [k 1Kb] Nomen enim Deorum et angelis et sanctis omnibus a Deo est impositum et donatum. De Patre autem, [Col. 0690B] et Filio, et Spiritu sancto, propter unam et aequalem divinitatem, non nomen Deorum, sed Dei nobis ostenditur atque indicatur; ut credamus quia in Patre, 405 et Filio, et Spiritu sancto, solum baptizamur, et non in archangelorum nominibus [l 1Kb] et angelorum, quomodo haeretici aut Judaei aut etiam Gentiles dementes. Haec ergo est salus Christianorum, ut credentes Trinitati, id est, Patri, et Filio, et Spiritui sancto, [m 1Kb] in eam veram solamque unam Divinitatem et potentiam, majestatem et substantiam [n 1Kb] ejusdem haec sine dubio credamus.

[o 2Kb] Ego ille Constantinopolitanae Ecclesiae diaconus [Col. 0691A] vel presbyter hac scriptura, quam manu mea perscripsi, profiteor me de Incarnatione Domini nostri Jesu Christi eam fidem tenere quam [a 1Kb] sacrosancta synodus Nicaena, et venerandum Chalcedonense concilium evangelica et apostolica auctoritate firmarunt, et quam beatissimi papae Leonis epistola ad sanctae memoriae Flavianum Constantinopolitanae urbis episcopum data praedicatione lucidissimae veritatis exposuit; Nestorium vero et Eutychem cum dogmatibus et sectatoribus suis aeterno anathemate dignos esse pronuntio.



[b 1Kb] CAPITULUM LVI. Eusebii episcopi Mediolanensis epistola ad Leonem papam.

Domino sancto et beatissimo Patri LEONI EUSEBIUS.

[Col. 0691B] Reversis Domino annuente fratribus nostris quos ad Orientem, etc. Integra exhibetur epist. 97, tom. I.



406 CAPITULUM LVII. Epistola Ravennii aliorumque episcoporum Gallorum ad Leonem papam.

Domino vere sancto merito in Christo beatissimo et apostolico honore venerando papae LEONI RAVENNIUS, RUSTICUS, etc.

Perlata ad nos epistola beatitudinis vestrae, etc., uti habetur ep. 99, tom. I.



407 CAPITULUM LVIII. [c 2Kb] Constituta sancti Gelasii papae.

[d 2Kb] Dilectissimis fratribus universis episcopis GELASIUS. Necessaria rerum [e 1Kb] disputatione constringimur, et [Col. 0692A] apostolicae sedis moderamine convenimur, sic canonum paternorum decreta librare, et retro praesulum decessorumque nostrorum praecepta metiri, ut quae praesentium necessitas temporum [f 1Kb] reparandis Ecclesiis relaxanda deposcit, adhibita consideratione diligenti, quantum potest fieri, temperemus; quo nec in totum formam videamur veterum excedere regularum, et reparandis militiae clericalis officiis, [g 1Kb] quae per diversas Italiae partes ita belli famisque consumpsit incursio, ut in multis Ecclesiis, sicut fratris et coepiscopi nostri Joannis Ravennatis Ecclesiae sacerdotis frequenti relatione comperimus, usquequaque deficiente servitio [h 1Kb] ministrorum, nisi remittendo paulisper ecclesiasticis promotionibus antiquitus intervalla praefixa, remaneant (sine quibus [Col. 0692B] administrari [i 1Kb] nequeunt) sacris ordinibus Ecclesiae funditus destitutae; atque in plurimis locis per inopiam competentis auxilii 408 salutare subsidium redimendarum desit animarum, nosque magno reatu, si tanto coarctante periculo non aliquatenus [j 1Kb] consulamus, innecti. Priscis igitur pro sui reverentia manentibus constitutis, quae ubi nulla vel rerum vel temporum perurget angustia, regulariter convenit [k 1Kb] custodiri, eatenus Ecclesiis, quae vel cunctis sunt privatae ministris, vel sufficientibus usque adeo dispoliatae servitiis, ut plebibus ad se pertinentibus divina munera supplere non valeant, tam instituendi quam promovendi clericalis [l 1Kb] officii sic spatia dispensanda concedimus.



I. De ordine monachorum.
[Col. 0693A]

Ut si quis etiam de religioso proposito et disciplinis monasterialibus eruditus ad clericale [a 1Kb] munus accedit, imprimis ejus vita praeteritis acta temporibus inquiratur; vel si nullo gravi facinore probatur infectus, si secundam non habuit fortassis uxorem, nec a marito relictam sortitus ostenditur, si poenitentiam publicam fortassis non gessit, nec ulla corporis parte apparet vitiatus; [b 1Kb] si servilis aut originariae non est conditionis obnoxius, si curiae jam probatur nexibus absolutus; si assecutus est litteras, sine quibus vix fortassis [c 1Kb] ostiarium possit implere; ut si his omnibus quae sunt praedicta fulcitur, continuo lector, vel notarius, aut certe defensor effectus, post 409 tres menses existat acolythus, maxime si huic aetas etiam [Col. 0693B] suffragatur; sexto mense subdiaconi nomen accipiat; ac si modestae conversationis honestaeque voluntatis existit, nono mense sit diaconus, completoque anno presbyter: cui tamen quod annorum fuerant interstitia collatura, sancti propositi sponte suscepta doceatur praestitisse devotio.



II. De laicis.

Si vero de laicis quispiam [d 1Kb] ecclesiasticis est aggregandus officiis, tanto sollicitius in singulis quae superius comprehensa sunt, hujusmodi decet examinari personam, quanto inter mundanam religiosamque vitam constat esse discriminis; quia utique [e 1Kb] convenientia Ecclesiae ministeria reparanda sunt, non inconvenientibus meritis ingerendi; tantoque magis [Col. 0693C] quod sacris aptum possit esse servitiis, in eorum quaerendum est institutis, quanto de tempore quo fuerant assequenda decerpitur: ut morum habere doceatur hoc probitas, quod prolixior consuetudo non contulit: ne per occasionem supplendae penuriae clericalis, vitia potius divinis cultibus intulisse, non legitime familiae computemur compendia procurasse. Quorum promotionibus, [f 1Kb] super anni metas sex menses nihilominus praerogamus; quoniam, sicut dictum [Col. 0694A] est, distare convenit inter personam divino cultui deditam, et de laicorum conversatione venientem. Quae tamen eatenus indulgenda credidimus, ut [g 1Kb] illis Ecclesiis quibus infestatione bellorum vel nulla penitus, vel exigua remanserunt ministeria, renoventur; quatenus his Deo propitio restitutis, in ecclesiasticis gradibus subrogandis canonum paternorum vetus forma servetur, nec contra eos ulla ratione praevaleat, quod pro accidentis defectus remedio providetur, non adversus scita majorum nova lege [h 1Kb] proponitur. 410 Caeteris Ecclesiis ab hac occasione cessantibus, quas non simili clade vastatas [i 1Kb] cognoscitis, pristinam faciendis ordinationibus convenit tenere sententiam. Quo magis hac opportunitate commoniti observantiam reverendorum canonum propensius [j 1Kb] diligamus; [Col. 0694B] singulorum graduum conscientias admonentes ne ad illicitos prorumpere moliantur excessus, [k 1Kb] nec fas esse confidat quisque pontificum bigamos, aut conjugia sortientes ab aliis derelicta, seu quoslibet post poenitentiam, vel sine litteris, vel corpore vitiatos vel conditionarios, aut curiae publicarumque rerum nexibus implicatos, aut passim nulla temporis congruentis exspectatione discussos, divinis servituros applicare mysteriis.



[l 1Kb] III. De dedicandis basilicis.

Ne qui pro suo libitu jura studeant aliena pervadere, absque sedis apostolicae justa dispositione mandante, basilicas noviter institutas non petitis ex more praeceptionibus dedicare non audeant; et non ambiant [m 1Kb] sibimet vindicare clericos potestatis alienae.



IV. De baptizandis.
[Col. 0694C]

Baptizandis consignandisque fidelibus pretia nulla praefigant, nec illationibus quibuslibet impositis exagitare cupiant renascentes; quoniam quod gratis [n 1Kb] accipimus, gratis dare mandamur. Et ideo nihil prorsus exigere moliantur, quo vel paupertate cogente deterriti, vel indignatione revocati, redemptionis suae causas adire despiciant, certum habentes quod qui [Col. 0695A] prohibita deprehensi fuerint admisisse, vel commissa non potius sua sponte correxerint, periculum subituri proprii sint honoris.



411 [a 1Kb] V. De presbyteris.

Nec minus etiam presbyteros ultra suum modum tendere prohibemus, nec episcopali fastigio debita sibimet audacter assumere: non conficiendi chrismatis, non consignationis pontificalis [b 1Kb] adhibendae sibimet arripere facultatem; non praesente quolibet antistite, nisi fortasse jubeantur, [c 1Kb] vel orationis, vel actionis sacrae suppetere sibi praesumant esse licentiam; neque sub ejus aspectu, nisi jubeantur, aut sedere praesumant, aut veneranda tractare mysteria; nec sibimet meminerint ulla ratione concedi sine summo pontifice subdiaconum vel acolythum jus habere [Col. 0695B] faciendi; nec prorsus addubitent, si quidquam ad episcopale ministerium specialiter pertinens suo motu putaverint exsequendum, [d 1Kb] continuo se presbyterii dignitate et sacra communione privari. Quod fieri necesse est, censemus, si [e 1Kb] eorum praesule referente hujusmodi fuerit praevaricatio comprobata; nec ipso eorum episcopo [f 1Kb] a culpa cohibente et ad ultionem vocaturo, si immoderata facientem dissimulaverit vindicare.



[g 1Kb] VI. De diaconibus.

Diaconos quoque propriam constituimus servare mensuram, nec ultra tenorem paternis canonibus deputatum quippiam tentare permittimus; nihil eorum penitus suo ministerio applicare quae primis ordinibus proprie decrevit antiquitas, et absque episcopo vel [Col. 0695C] presbytero baptizare non audeant, nisi praedictis fortasse officiis longius constitutis, necessitas extrema compellat, quod et laicis Christianis facere plerumque conceditur; non in presbyterio residere, [h 1Kb] ubi divina celebrantur, vel ecclesiasticus habetur quicunque tractatus. Sacri corporis 412 praerogationem sub conspectu pontificis sive presbyteri, nisi his absentibus, jus non habeant exercendi. Cum enim decreta venerabilium sanctionum nos quoque magnopere custodire nitamur, ac sine eorum dispendio [Col. 0696A] etiam illa quae pro alicujus utilitatis fortasse compendio videantur laxanda [i 1Kb] cedamus; cumque contra salutarium reverentiam regularum cupiamus temere nihil licere, et cum sedes apostolica [j 1Kb] super his omnibus favente Domino, quae paternis canonibus sunt praefinita, pio devotoque studeat tenere proposito; satis indignum est quemquam vel pontificum vel ordinum subsequentium hanc observantiam refutare, quam beati Petri sedem et sequi videat et docere; satisque conveniens sit ut totum corpus Ecclesiae in hac [k 1Kb] sibi observatione concordet, quam illic vigere conspiciat, ubi Dominus Ecclesiae totius posuit principatum. Dicente [l 1Kb] autem Scriptura: Ordinate in me charitatem (Cant. II, 4); item; Omnia cum ordine fiant (I Cor. XIV, 40); atque iterum Psalmista praedicante: [Col. 0696B] Circumdate Sion et complectimini eam, narrate in turribus ejus; ponite corda vestra in virtute ejus; et distribuite gradus ejus, ut enarretis [m 1Kb] in progenie altera: quia hic est Deus noster in aeternum, et ipse regit nos in saecula (Psal. XLVII, 13): hic procul dubio, qui in ecclesiasticarum narratur altitudine dignitatum, et in cujus virtute bonis operibus corda ponenda sunt, gradibus utique distributis, cunctis Deus noster et rector populis praedicandus est Christianis; ubi nemo sibimet aliquid aestimet imminutum, cum et de uniuscujusque gradus perfectione nihil deperit, et convenienter retinendo quod coelesti dispensatione collatum est, pariter nobis et cognoscibilem Deum fieri et tribuit esse rectorem. Nam etsi quid indulgetur de temporum quantitate, moribus [n 1Kb] aggregata [Col. 0696C] strenuitate pensatur, si vitae jam proposito continetur, quod protelata fuerat aetate curandum, dummodo illa 413 dissimulata nullatenus surripiant, quorum quodlibet [o 1Kb] inesse claruerit, merito clericalibus infulis reprobabilem constat esse personam. Etsi illa [p 1Kb] nonnunquam sinenda sunt quae, si caeterorum constet integritas, sola nocere non valeant; illa tamen sunt magnopere praecavenda quae recipi sine manifesta decoloratione non possunt; ac si ea ipsa quae nullo detrimento aliquoties indulgenda creduntur, vel rerum [Col. 0697A] temporumve cogit intuitus, vel acceleratae provisionis respectus excusat; quanto magis illa nullatenus mutilanda sunt quae nec ulla necessitas, nec ecclesiastica prorsus extorquet utilitas.

[CAP. X Dion.] [a 1Kb] Baptizandi sibi quisquam passim quocunque tempore nullam credat [b 1Kb] fiduciam, praeter Paschale festum et Pentecoste venerabile sacramentum, excepto duntaxat gravissimi languoris incursu, in quo verendum est, ne morbi crescente periculo, sine remedio salutari fortassis aegrotans exitio praeventus abscedat.



[c 1Kb] VII. De ordinationibus.

[d 1Kb] Ordinationes etiam presbyterorum diaconorumque, nisi certis temporibus et diebus exercere [e 1Kb] non audeant, id est, quarti mensis jejunio, septimi, et decimi, [Col. 0697B] sed etiam quadragesimalis initii, ac mediana Quadragesimae die sabbati jejunio circa vesperam noverint celebrandas; nec cujuslibet utilitatis [f 1Kb] causa sive presbyterum sive diaconum his praeferant, qui ante ipsum fuerint ordinati.



[g 1Kb] VIII. De sacris virginibus.

Devotis quoque Deo virginibus, nisi aut in Epiphaniorum, aut in Albis paschalibus, aut in Apostolorum [h 1Kb] Natali sacrum 414 minime velamen imponant, nisi forsitan, sicut de baptismate dictum est, gravi languore correptis, ne sine hoc munere de saeculo transeant, implorantibus non negetur.



[i 1Kb] IX. De viduis.

Viduas autem velare pontificum nullus attentet; [j 1Kb] et quod nec auctoritas divina delegit, nec canonum [Col. 0697C] forma praestituit, non est penitus usurpandum; eisque sic ecclesiastica sunt ferenda praesidia, ut nihil committatur illicitum.



[k 1Kb] X. De servis sine dominorum voluntate non admittendis.

Generalis etiam querelae vitanda praesumptio est, qua propemodum causantur universi, passim servos, et originarios, dominorum jura possessionumque fugientes sub religiosae conversationis obtentu, vel ad [Col. 0698A] monasteria sese conferre, vel ad ecclesiasticum famulatum, conniventibus quoque praesulibus, indifferenter admitti. Quae modis omnibus est [l 1Kb] prohibenda pernicies, ne per Christiani nominis institutum aut aliena pervadi, aut publica videatur disciplina subverti; praecipue cum nec ipsam ministerii clericalis hac obligatione fuscari conveniat dignitatem, cogaturque pro statu militantium sibi [m 1Kb] conditioneque jurgari, aut videri, quod absit, obnoxia. Quibus sollicita competenter interdictione prohibitis, quisquis episcopus, presbyter, diaconus, aut eorum qui monasteriis praeesse noscuntur, hujusmodi personas apud se tenentes, non restituendas patronis, aut deinceps vel [n 1Kb] Ecclesiae servitio, vel religiosis congregationibus putaverit applicandas, nisi voluntate forsitan dominorum [Col. 0698B] sub scripturae 415 testimonio primitus absolutas, aut legitima transactione concessas, periculum se honoris proprii non ambigat communionisque subiturum, si super hac re cujusquam vera nos querela pulsaverit. Magnis quippe studiis secundum beatum Apostolum (I Tim. VI, 2) praecavendum est ne fides et disciplina Domini blasphemetur.



[o 1Kb] XI. De negotio clericorum.

Consequens fuit ut illa quoque quae de Piceni partibus [p 1Kb] ad nos missa relatio nuntiavit, non praetereunda putaremus: plurimos clericorum negotiationibus inhonestis et lucris turpibus imminere, nullo pudore cernentes evangelicam lectionem, [q 1Kb] quia ipse Dominus noster negotiatores e templo verberatos flagellis asseritur expulisse (Matth. II, 12; Joan. II, 14); [Col. 0698C] nec Apostoli verba recolentes, quibus ait: Nemo militans Deo [r 1Kb] obligat se negotiis saecularibus (II Tim. II, 4); Psalmistam David surda dissimulantes aure cantantem: Quoniam non cognovi negotiationes, introibe in potentias Domini (Psal. LXX, 16). Proinde hujusmodi [s 1Kb] ab indignis post haec quaestibus noverint abstinendum, et ab omni cujuslibet negotiationis ingenio vel cupiditate cessandum: aut in quocunque gradu sint positi, mox a clericalibus officiis [t 1Kb] abire cogantur; [Col. 0699A] quoniam domus Dei domus orationis et esse debet et dici, ne officina negotiationis et spelunca potius sit latronum.



[a 1Kb] XII. De illitteratis.

Illitteratos quoque [b 1Kb] et cum aliqua corporis imminutione sine ullo respectu ad ecclesiasticum didicimus venire servitium; quod simul antiqua traditio et apostolicae sedis vetus forma non recipit; quia nec litteris carens sacris esse potest aptus officiis, et vitiosum nihil Deo prorsus offerri legalia praecepta sanxerunt (Lev. XXI, 18; Deuter. XVII, 1). Itaque de caetero modis omnibus haec [c 1Kb] vitentur; nec quisquam 416 talis suscipiatur in clero. Si qui vero vel temeritate propria, vel incuria praesidentium tales ante suscepti sunt, in his quibus constituti sunt locis eatenus [Col. 0699B] perseverent, ut nihil unquam promotionis [d 1Kb] arripiant, satisque habeant hoc ipsum sibi pro nimia miseratione permissum.



[e 1Kb] XIII. De his qui semetipsos absciderunt.

Paterni canones evidenter sequenda posuerunt, quorum tenorem sufficit indidisse. Dicunt enim, talia perpetrantes mox ut agniti fuerint, a munere clericali debere secludi. Quod modis omnibus custodire nos convenit; [f 1Kb] quia fas esse nulli suppetit, praeter illa quidquam quae memorabilis decrevit forma censere.



XIV. De his qui implicantur criminibus.

Comperimus etiam horrendis quibusdam criminibus implicatos, tota discretione submota, non solum de factis atrocibus necessariam poenitudinem non habere, sed nec aliqua correctione penitus succedente [Col. 0699C] ad divinum ministerium honoremque contendere. Nonnullos autem etiam in ipsis ordinibus constitutos gravibus delinquentes facinoribus non repelli; cum [Col. 0700A] et Apostolus (I Tim. V, 22) clamet nemini cito manus imponendas, neque communicandum peccatis alienis; et majorum veneranda constituta (Nicaen. 9, 10) pronuntient, hujusmodi, etiamsi forte subrepserint, tam qui ante peccaverint, detectos oportere depelli, quam sacrae professionis oblitos praevaricatoresque sancti propositi procul dubio submovendos.



417 XV. De his qui a daemonio vel similibus passionibus occupantur.

Usque adeo sane comperimus illicita [g 1Kb] quaeque prorumpere, ut daemoniis similibusque passionibus irretito ministeria sacrosancta tractare tribuatur. Quibus si in hoc opere positis aliquid propriae necessitatis occurrat, quis de sua [h 1Kb] fidelis salute confidit, ubi ministros [i 1Kb] curationis humanae tanta perspexerit [Col. 0700B] calamitate vexari? [j 1Kb] Atque ideo necessario removendi sunt, ne quibuslibet, pro quibus Christus est mortuus, scandalum generetur infirmis. Postremo si corpore sauciatum fortasse aut debilem nequaquam sacra contingere lex divina (Lev. XXI) permisit, quanto magis doni coelestis dispensatores esse non convenit, quod est deterius, mente perculsos?



XVI. De sacris virginibus et his qui eis sociantur illicite.

Virginibus [k 1Kb] sacris temere se quosdam sociare cognovimus, et post [l 1Kb] dedicatum propositum incesta foedera sacrilegaque 418 miscere. Quos protinus aequum est a sacra communione detrudi, et nisi per publicam [m 1Kb] probatamque poenitentiam omnino non recipi, atque his certe viaticum de saeculo transeuntibus, [Col. 0700C] si tamen poenituerint, non negari.



XVII. De viduis.

Nam de viduis [n 1Kb] sine ulla benedictione velandis, [Col. 0701A] superius latius duximus disserendum. [a 1Kb] Quae si propria voluntate professa, pristinam conjugii castitatem mutabili mente calcaverit, periculi ejus intererit quali Deum debeat satisfactione placare [b 1Kb] . Sicut enim si se forsitan continere non poterat, secundum Apostolum, nullatenus nubere vetabatur; sic habita secum deliberatione promissam Deo pudicitiam fidemque debuit custodire. Nos autem nullum talibus laqueum debemus injicere, sed adhortationes praemii sempiterni poenasque proponere divini judicii: ut et nostra sit absoluta conscientia, et illarum pro se rationem Deo reddat intentio. Cavendum est quippe, quae de earum moribus actisque beatus Paulus testatur apostolus, [c 2Kb] quod planius 419 exponere praeterimus, ne sensus sexus instabilis, non tam deterrere [Col. 0701B] quam admonere videamur. [d 1Kb] Secundas nuptias sicut saecularibus inire conceditur, ita post eas nullus ad clericale sinitur venire collegium: alia est enim humanae fragilitati generalis concessa licentia, alia debet esse vita divinarum rerum servitio dicandorum.



XVIII. De his qui ad alias Ecclesias convolant.

Quisquis propriae desertor Ecclesiae, nullis existentibus causis, ad aliam putaverit transeundum, [e 1Kb] temereque susceptus fuerit et promotus, reverendorum canonum vel ipse, vel receptor ejus atque provector constituta non fugiet, quae de hujuscemodi praesumptoribus praefixere servanda. De monachis [f 1Kb] quoque copiosius in prima praeceptionis hujus parte digesta sunt, quae vel quatenus pro rerum ac temporum necessitate concessa sint, vel quemadmodum, [Col. 0702A] ubi nullius facti necessitas interesse probabitur, non nisi vetus institutio debeat custodiri.



XIX. De his qui pretio ordinantur.

Quos vero constiterit indignos meritis sacram mercatos esse pretio dignitatem, convictos oportet arceri: non sine periculo facinus tale [g 1Kb] vendentes; quia dantem pariterque accipientem damnatio Simonis, quam lectio sacra testatur (Act. VIII), involvit.



420 XX. [h 1Kb] De locorum consecratione sanctorum.

Quamvis superius strictim fuerit comprehensum, nobis quoque patefactum, quod absque praecepto sedis apostolicae nonnulli factas ecclesias vel oratoria sacrare praesumant, hoc sumus tamen indicio detestabiliore permoti, quod in quocunque nomine defunctorum, [Col. 0702B] et quantum dicitur, nec omnino fidelium constructiones aedificatas sacris [i 1Kb] processionibus audacter instituere memorantur. Quae tam acerba, tam dura sunt, ut eadem vix noster possit ferre auditus. Si revera Christianitatis affectus in illis regionibus certus et fixus est, districtius ista quaerantur, et a quibus [j 1Kb] fuerint gesta prodantur. Quoniam sicut, latentibus in hac atrocitate nominibus, non existit in quem sententia debita proferatur; ita cum manifestis fuerit documentis expositus, [k 1Kb] quam sceleris tanti poscit immanita, non effugiet ullatenus ultionem.



XXI. De feminis quae ministrare praesumunt.

Nihilominus impatienter audivimus, tantum divinarum rerum subiisse despectum, ut feminae sacris [Col. 0703A] altaribus ministrare [a 1Kb] firmentur, et cuncta quae non nisi virorum famulatui deputata sunt, sexum cui non competunt exhibere. Nisi quod omnium delictorum [b 1Kb] quae sigillatim perstrinximus, noxiorum reatus omnis et crimen eos respicit sacerdotes qui vel ista committunt, vel committentes minime publicando pravis excessibus se favere significant. Si tamen sacerdotum jam sint vocabulo 421 nuncupandi, qui delegatum sibi religionis officium sic prosternere moliuntur, ut in perversa quaeque profanaque declives, [c 1Kb] sine ullo respectu regulae Christianae praecipitia funesta sectentur. Cumque scriptum sit: Minima qui spernit, paulatim decidit (Eccl. XIX, 1): quid est de talibus aestimandum qui immensis ac multiplicibus pravitatum molibus occupati, ingentem ruinam multimodis [Col. 0703B] impulsionibus ediderunt, quae non solum ipsos videatur obruere, sed Ecclesiis universis mortiferam, si non sanentur, inferre perniciem? Nec ambigant qui haec exercere sunt ausi, sed etiam qui hactenus cognita siluerunt, sub honoris proprii se jacere dispendio, [d 1Kb] si non quanta possunt celeritate festinent ut lethalia vulnera competenti medicatione curentur.



XXII. De episcopis scientibus vel ignorantibus.

Quo enim [e 1Kb] jure teneant jura pontificum, qui pontificalibus excubiis eatenus injuncta dissimulant, ut contraria domui Dei, cui praesident, potius operentur? [f 1Kb] quantumque apud Deum possent, si nonnisi convenientia procurarent; tantum quid mereantur aspiciant, cum exsecrabili studio sectantur adversa. Et [Col. 0703C] quasi magis haec regula [g 1Kb] sit qua Ecclesia debeat gubernari, sic quidquid est ecclesiasticis inimicum regulis perpetratur. Cum etsi cognitos habuit canones unusquisque pontificum, intemerata debuerit tenere custodia; et si forsitan nesciebat, consulere fidenter oportuerit scientem. Quo magis excusatio nulla succurrit [Col. 0704A] errantibus; quia nesciens proposuit servare quod norat, nec ignorans curavit nosse quod gereret.



422 XXIII. De reditu Ecclesiae.

Quatuor autem tam de reditu quam de oblatione fidelium, prout cujuslibet Ecclesiae facultas admittit, sicut dudum rationabiliter est decretum, convenit fieri portiones, quarum sit una pontificis, altera clericorum, tertia pauperum, quarta fabricis applicanda. De quibus [h 1Kb] sicut sacerdotis intererit integram ministris Ecclesiae memoratam dependere quantitatem, sic clerus ultra delegatam sibi summam, nihil insolenter noverit expetendum. Ea vero quae [i 1Kb] ecclesiasticis aedificiis attributa sunt, huic operi veraciter praerogata [Col. 0704B] locorum doceat instructio manifesta sanctorum. Quia nefas est, si sacris aedibus destitutis in lucrum suum praesul impendia his designata convertat, [j 1Kb] ipsa nihilominus ascripta pauperibus portione. Et hanc quamvis divinis rationibus se dispensasse monstraturus esse dicatur, tamen juxta quod scriptum est: Ut videant opera vestra bona et magnificent Patrem vestrum, qui in coelis est (Matth. V, 16); oportet etiam praesenti testificatione praedicari, et bonae famae praeconiis non taceri. Quapropter nec clericorum quisquam [k 1Kb] se hujus offensae futurum confidat immunem, si in his quae salubriter sequenda deprompsimus, sive episcopum, sive presbyterum, seu diaconum viderit excedentem, non protinus ad aures nostras [l 1Kb] referendum curaverit, probationibus duntaxat competenter [Col. 0704C] exhibitis, ut transgressoris ultio fiat caeteris interdictio delinquendi. Sui vero modis omnibus erit unusquisque pontificum ordinis et honoris elisor, si cuiquam clericorum vel Ecclesiae totius auditui haec putaverit supprimenda [m 1Kb] . Et alia manu: Deus incolumes vos custodiat, fratres charissimi.
[a 1Kb]


423 CAPITULUM LIX. Incipit concilium Antiochenum.
[Col. 0705A]

Sancta et pacatissima synodus b 1Kb] Antiochiae in unum congregata, his qui per singulas provincias sunt, unanimibus sanctis consacerdotibus in Domino salutem.

Gratia et veritas Domini et Salvatoris nostri Jesu Christi sanctam Antiochenam Ecclesiam visitans, et in eodem connectens per concordiam pacatissimi Spiritus, multa quidem et alia [c 1Kb] perfecit: in omnibus autem suggerente sancto et pacifico Spiritu etiam hoc perfecit, ut quae visa sunt recte constitui, cum plurima consideratione et judicio una omnibus [d 1Kb] Antiochiae ex diversis provinciis in unum collectis episcopis [Col. 0705B] in vestram notitiam deferrentur. [e 1Kb] Credimus autem gratiae Domini, et sancto Spiritui pacis, quod et ipsi conspirabitis nobiscum tanquam in una fuissetis virtute, et nobiscum orationibus [f 1Kb] annitentes, magis autem uniti, et in Spiritu sancto praesentes, hisdem ipsis quae definita sunt consentientes, et ea quae recta visa sunt roborantes, cum consensu sancti Spiritus consignabitis. Sunt autem praefiniti canones ecclesiastici hi qui infra scripti sunt. 424 In qua synodo fuerunt [g 1Kb] Eusebius, Theodorus, Narcissus, Antiochus, Archelaus, [h 1Kb] Eustachius, Mocimus, Hisicius, [i 1Kb] Manicius, Etherius, Jacobus, Agapius, Magnus, Eneas, Theodolus, [j 1Kb] Alpius, Nicetas, Agapius, Tharcodimantus, Bassus, Alexander, Petrus, Moses, Patricius, Anatolius, Macedonius, Petrus, Cyrion, Theodorus, [Col. 0705C] Theodosius, de provincia Syriae-Coeles, Phoenicis, [Col. 0706A] veteris Arabiae, Mesopotamiae, Ciliciae, Isauriae; et haec constituerunt quae infra scripta sunt.

[k 16Kb] I. Omnes qui audent dissolvere regulam sancti et magni concilii Nicaeni, quod celebratum est in praesentia domini amantissimi Constantini imperatoris nostri, de sancta [l 1Kb] festivitate paschali Salvatoris nostri, incommunicabiles et ejectos ab Ecclesia esse debere, maxime si [m 1Kb] perseveraverint studio contentionis ad subvertenda ea quae optime constituta sunt. Et haec quidem [n 1Kb] dicta sunt de laicis. Si autem de praepositis Ecclesiae [o 1Kb] aliquis, id est, vel episcopus, vel presbyter, vel diaconus post hanc definitionem et hunc terminum in subversionem populorum et Ecclesiarum perturbationem nitatur, ac sic renitens cum Judaeis Pascha voluerit celebrare; hunc sancta [Col. 0706B] synodus ab hoc jam alienum ab Ecclesia judicavit, tanquam eum qui non solum proprii peccati, sed et aliorum corruptae mentis et conversationis supplantator exstiterit reus. Et non solum hujusmodi [p 1Kb] deponit a sacerdotio, sed et hos qui eis ausi fuerint communicare post damnationem. [q 1Kb] Depositos autem etiam honore 425 qui extrinsecus est privari oportet, [r 1Kb] quem sanctus canon et Dei sacerdotium meruit.

II. Omnes qui ingrediuntur Ecclesiam Dei et sacras Scripturas audiunt, non autem cum populo in oratione communicant, [s 1Kb] adversantur etiam sanctam assumptionem Dominici sacramenti secundum suam aliquam disciplinam, hos ejici ab Ecclesia oportet, donec confitentes, fructum poenitentiae demonstrent, et deprecati fuerint, [t 1Kb] ut data venia suscipi mereantur. [Col. 0706C] Non autem liceat communicare incommunicatis, [Col. 0707A] neque per domos ingredi et cum eis orare qui Ecclesiae in oratione non participant, nec in alteram Ecclesiam recipi qui ab alia [a 1Kb] excommunicantur. Quod si visus fuerit quilibet episcoporum, vel presbyterorum, aut diaconorum, vel etiam qui in canone detinentur, incommunicatis communicare, et hunc oportet communione privari, tanquam Ecclesiae regulas confundentem.

III. Si quis presbyter, vel diaconus, vel quilibet clericus, deserta sua [b 1Kb] dioecesi ad aliam transeundum esse crediderit, et ibi paulatim [c 1Kb] tentat quo migraverit communicare perpetuo, ulterius ministrare non debet, praesertim si ab episcopo suo ad revertendum fuerit exhortatus. Quod si [d 1Kb] et post evocationem sui episcopi non obediat, sed perseveraverit, [Col. 0707B] omnibus modis ab officio deponi [e 1Kb] debere, nec aliquando facultatem habere ad ecclesiasticum ordinem redeundi. Si quis vero alius episcopus propter hanc culpam [f 1Kb] depositum suscipere tentaverit, et ipse a communi synodo arguatur, tanquam ecclesiastica jura dissolvens.

426 IV. Si quis episcopus a synodo fuerit depositus, vel si presbyter vel diaconus a proprio episcopo [g 1Kb] condemnatus, et praesumpserit sacerdotii seu sacri ministerii aliquam actionem, non ei amplius liceat, neque in altera synodo spem restitutionis habere, [h 1Kb] neque alicujus assertionis locum; sed et communicantes ei omnes abjici de Ecclesia [i 1Kb] ; et maxime si postquam cognoverunt sententiam adversus eum fuisse prolatam, ei contumaciter communicarunt.

[Col. 0707C] V. Si quis presbyter aut diaconus, contempto suo episcopo, seipsum ab Ecclesia segregaverit, et privatim apud se collectis populis altare erigere ausus fuerit; et nihilominus episcopo se exhortante, et semei [Col. 0708A] et iterum revocante, inobediens exstiterit, hunc modis omnibus deponendum [j 1Kb] ; nec aliquando consequi curationem aut proprium honorem recipere speret. Quod si etiam perseverat conturbans et concitans Ecclesiam, per eam quae foris est potestatem, tanquam seditiosum corripi oportet.

VI. Si quis a proprio episcopo excommunicatus est, non eum prius [k 1Kb] ab aliis debere suscipi, nisi a suo fuerit receptus episcopo, aut concilio facto occurrat et respondeat; ut si synodo satisfecerit, statuat eum sub alia sententia recipi oportere. Quod etiam circa laicos, et presbyteros, et diacones, et omnes qui in clero sunt, convenit observari.

VII. Nullum peregrinorum clericorum absque formata, [l 1Kb] quam Graeci epistolium dicunt, suscipi oportere; [Col. 0708B] [m 1Kb] neque presbyterum ad regiones longinquas easdem formatas, dare; 427 et nisi ad episcopos finitimos simplices epistolas mittere.

VIII. [n 1Kb] Vicariis vero episcoporum, qui a Graecis chorepiscopi appellantur, formatas facere liceat.

IX. Per singulas provincias constitutos episcopos scire oportet episcopum [o 1Kb] metropolitanum, qui praeest, totius provinciae curam et sollicitudinem suscepisse; propter quod ad metropolitanam civitatem ab his qui causas habent, sine dubio concurratur. Quapropter placuit [p 1Kb] eum et honore praeire, et nihil ultra sine ipso reliquos episcopos agere secundum antiquum Patrum nostrorum, qui obtinuit, canonem, nisi haec tantum quae unicuique Ecclesiae per suam dioecesim competunt. Unumquemque enim [Col. 0708C] episcopum oportet [q 1Kb] suae dioecesis potestatem habere, ad hanc gubernandam secundum competentem sibi reverentiam, ad providendum [r 1Kb] regioni quae sub ipsius est civitate; ut etiam ordinare presbyteros et diacones ei probabili judicio liceat, et de singulis [Col. 0709A] cum moderatione et pondere disceptare. Ultra autem nihil agendum ei permitti [a 1Kb] citra metropolitani episcopi conscientiam.

X. Qui [b 1Kb] in vicis et villis constituti sunt chorepiscopi, tametsi manus impositionem ab episcopis susceperunt et ut episcopi consecrati sunt, placuit sanctae synodo scire eos oportere modum proprium retinere, et gubernare adjacentes Ecclesias sibi commissas, et esse contentos propria sollicitudine et gubernatione quam susceperunt. Constituere autem his permittitur lectores, et subdiacones, et exorcistas: quibus [c 1Kb] sufficit istorum tantum graduum licentiam accepisse; non autem presbyterum, non diaconum audeant ordinare, praeter conscientiam episcopi vel civitatis vel Ecclesiae [d 1Kb] cui adjacens invenitur [Col. 0709B] seu ipse, seu regio in qua ipse praeesse dignoscitur. Quod si quis praevaricari ausus fuerit constituta, 428 deponi eum, et dignitate qua praeditus est debere privari. Chorepiscopus autem ab episcopo civitatis vel loci cui idem adjacet ordinandus est.

XI. Si quis episcopus, vel presbyter, [e 1Kb] vel omnis omnino qui est sub ecclesiastica regula constitutus, praeter consilium vel litteras eorum episcoporum qui sunt intra provinciam, et maxime metropolitani, ad imperatorem perrexerit, hunc abdicari et ejici non solum a communione debere, sed et propria dignitate privari, tanquam molestum et importunum imperialibus auribus, contra ecclesiastica constituta. Si autem necessitas cogit ad imperatorem excurrere propter aliquam actionem, cum deliberatione et consilio [Col. 0709C] metropolitani episcopi provinciae, et caeterorum conscientia episcoporum qui in eadem provincia sunt, et litteris, ire debebit.

XII. Si quis a proprio episcopo depositus, vel presbyter, vel diaconus, aut etiam si a synodo quilibet episcopus fuerit exauctoratus, molestiam imperialibus auribus inferre [f 1Kb] non debet; sed ad majorem synodum episcoporum se convertat, et quae putat habere se justa, in eorum judicio alleget, atque ab his exspectet quae de se fuerit deprompta sententia. Quod si deficiens pusillanimitate hoc noluerit facere, sed [Col. 0710A] imperatori fuerit importunus; hujusmodi nullam veniam habeat, neque locum ullius assertionis suae, [g 1Kb] nec spem recipiendi gradus habeat in futurum.

XIII. Nullum episcopum [h 1Kb] audere debere ex alia provincia ad aliam transitum facere, et ordinare aliquos in Ecclesiis, aut provehere ad sacrum ministerium, nec alios illuc secum attrahat episcopos, nisi forte per litteras rogatus abierit, non solum a metropolitano, sed et ab his qui cum eo sunt [i 1Kb] provinciae episcopis. Quod si nullo invitante inordinate superveniat, et aliquos vel ordinare praesumpserit, vel quoslibet [j 1Kb] 429 actus illi Eccclesiae competentes ad seque minime pertinentes usurpare tentaverit, vacua quidem et inania erunt omnia quae gesserit; ipse vero hujus indisciplinati ausus et irrationabilis coepti dignas [Col. 0710B] causas expendat tanquam depositus a sancta synodo, et propter hujuscemodi praesumptionem jam praedamnatus.

XIV. Si quis episcopus de aliquibus causis criminalibus in judicio episcoporum fuerit accusatus, contingat autem de ipsis provinciae episcopis [k 1Kb] qui cognoverunt, diversas eos habere sententias, ut alius quidem innocentem pronuntiet, alius reum: propter hujusmodi itaque controversiam amputandam placuit sanctae synodo metropolitanum [l 1Kb] vicinae provinciae advocari oportere, et aliquantos cum eo alios episcopos, qui pariter residentes, [m 1Kb] quaecunque fuerit, dirimant quaestionem; propter hoc ut firmum sit judicium quod ab unius provinciae episcopis fuerit promulgatum.

[Col. 0710C] XV. Si quis episcopus criminaliter accusatus, ab omnibus qui sunt intra provinciam episcopis exceperit unam consonamque sententiam, ab aliis ulterius judicari non poterit; sed manere circa eum oportet, [n 1Kb] tanquam convenientem, quae ab omnibus prolata est, firmam ratamque sententiam.

XVI. Si quis episcopus vacans in Ecclesiam vacantem supervenerit, et hanc [o 1Kb] obrepenter, praeter plenariam synodum, arripiendam esse crediderit, hunc abjici oportet, tametsi eum plebs quam arripuit velit sibi episcopum retinere. [p 1Kb] Illa autem dicitur synodus [Col. 0711A] esse plenaria in qua etiam metropolitanus episcopus adfuerit.

XVII. Si quis episcopus, suscepta manus impositione, et deputatus populis praeesse, non suscipiat ministerium sacerdotii, 430 nec consentiat abire in Ecclesiam cui fuerat ordinatus; hunc incommunicabilem esse debere, donec coactus consentiat plebem suscipere [a 1Kb] sibimet deputatam, aut plenaria synodus episcoporum provinciae de eo aliquid statuat.

XVIII. Si quis episcopus ordinatus non abierit in parochiam cui est ordinatus, non suo vitio, sed plebis forsitan contradictione; hic honorem susceptum retinere debebit et sacerdotio fungi, ita ut nihil molestiae afferat Ecclesiae illi in qua [b 1Kb] constitutus est. Exspectare autem eum oportet plenariam synodum [Col. 0711B] provinciae, donec de eo quod competit statuatur.

XIX. [c 1Kb] Episcopus non est ordinandus praeter consilium et praesentiam metropolitani provinciae, cui melius erit si ex omni provincia congregentur episcopi. Quod si fieri non potest, hi qui adesse non possunt, propriis litteris consensum suum de ipso designent. Et tunc demum post plurimorum, sive per praesentiam, sive per litteras sententiam consonam ordinetur. Quod si aliter quam statutum est fiat, nihil valere hujusmodi ordinationem [d 1Kb] . Si vero etiam secundum definitas regulas ordinatio celebretur, contradicant autem aliqui propter proprias et domesticas simultates, his contemptis sententia de eo obtineat plurimorum.

XX. Propter ecclesiasticas [e 1Kb] curas et quae existunt controversias dissolvendas, sufficere visum est bis in [Col. 0711C] anno per singulas provincias episcoporum concilium fieri: [f 1Kb] primo quidem post tertiam hebdomadam paschalis festivitatis; ita ut in quarta hebdomada quae consequitur, id est, mediae Pentecostes, concilium compleatur. Admoneant autem provinciales episcopos hi qui in amplioribus civitatibus, id est, in metropolitanis degunt. Secundum vero concilium idibus Octobris habeatur, qui dies 431 apud Graecos hyperberetaei [Col. 0712A] mensis [g 1Kb] decimus invenitur. In ipsis autem conciliis et presbyteros et diaconos praesentes esse oportet, et omnes quotquot se laesos existimant, et synodicam exspectare sententiam. Nec liceat aliquibus apud semetipsos concilia praeter metropolitanorum episcoporum conscientiam facere, quibus de omnibus causis constat permissum esse judicium.

XXI. [h 1Kb] Episcopus de dioecesi ad dioecesim alteram non debet transire; neque si seipsum ingesserit, neque si a populis fuerit violenter attractus, [i 1Kb] neque si etiam hoc ei ab episcopis suadeatur. Manere autem eum in Ecclesia Dei debere quam ab initio sortitus est, et non ab ea alio demigrare, secundum regulam super hoc a Patribus olim constitutam.

XXII. [j 1Kb] Episcopus non debet in aliam civitatem [Col. 0712B] quae illi non videtur esse subjecta irruere, neque in regionem quae ad ejus curam minime noscitur pertinere, ad aliquem ordinandum; neque presbyteros vel diaconos constituere ad alios episcopos pertinentes, nisi forte cum consilio [k 1Kb] proprii episcopi regionis. Quod si quispiam horum aliquid audere voluerit, irrita erit hujusmodi ordinatio, et is qui male usurpaverit, a synodo arguetur [l 1Kb] .

XXIII. [m 1Kb] Episcopo non licet tanquam successorem sibi futurum constituere alterum, quamvis circa viciniam mortis habeatur. Quod si tale aliquid factum fuerit, irrita sit hujusmodi ordinatio. Custodiri enim oportet ecclesiastica constituta, quae ita se continent, non posse episcopum [n 1Kb] aliter fieri, nisi in concilio et cum consensu episcoporum eorum duntaxat qui post [Col. 0712C] obitum ejus qui praecessit habuerit potestatem eum qui dignus fuerit provehendi.

432 XXIV. Quaecunque res Ecclesiae sunt, bene debent cum omni diligentia et bona fide servari: illa scilicet fide quae Deo [o 1Kb] servatur omnia providenti atque judicanti. Quaeque gubernari atque dispensari oportet cum judicio et potestate episcopi, cui totius plebis animae videntur esse commissae. Manifesta autem [Col. 0713A] oportet esse quae Ecclesiae competunt [a 1Kb] sub conscientia eorum presbyterorum et diaconorum, id est, qui circa ipsum sunt; ut ipsi non ignorent, nec eos aliquid lateat eorum quae sunt propriae Ecclesiae; ut si contigerit episcopum ex hac vita migrare, cum manifestae sint et notae res ecclesiasticae, non intercidant atque depereant. Sed nec res propriae episcopi tanquam obnoxiae, rerum ecclesiasticarum occasione, ullius pulsentur injuria, quia justum et [b 1Kb] decibile est apud Deum et homines, quae propria sunt episcopi, quibus ipse jusserit, derelinqui; et quae Ecclesiae sunt ipsi servari. Ita enim fiet, [c 1Kb] ut nec Ecclesia damno aliquo affligatur, nec episcopus occasione rerum ecclesiasticarum proscribatur, neque pertinentes ad eum causas incurrant, quo post mortem memoria [Col. 0713B] ejus maledictis aliquibus oneretur.

XXV. Episcopum [d 1Kb] habere ecclesiasticarum rerum potestatem, ad dispensandum omnibus indigentibus cum omni timore et reverentia Dei. Ipsum quoque ex eis percipere atque uti debere quibus indiget, si tamen indiget, vel ad suas necessarias expensas, vel fratrum qui apud eum hospitalitatis gratia commorantur: ut nulla ex parte per inopiam defraudentur, secundum Apostolum dicentem: Habentes [e 1Kb] victum quotidianum et tegumentum corporis, his contenti sumus (I Tim. VI, 8): Quod si iis minime contentus atque sufficiens, transferat in necessitates 433 domesticas ecclesiasticas res, vel commoda quaelibet Ecclesiae, aut agrorum ecclesiasticorum fructus, citra conscientiam presbyterorum [f 1Kb] aut diaconorum apud [Col. 0713C] se redigat, et domesticis suis, vel etiam affinibus, aut fratribus, aut filiis earum rerum tribuat potestatem, [Col. 0714A] ut per eorum secretam diligentiam caeteri ecclesiastici laedi videantur; [g 1Kb] reatum hunc qui hujusmodi est, apud metropolitanum provinciae praestare debebit. [h 1Kb] Quod si et aliter reprehendatur episcopus, vel ii qui cum ipso sunt presbyteri, quo dicatur, haec quae ad Ecclesiam pertinent, sive de agris, sive de aliis quibusque ecclesiasticis causis eos sibimet usurpare; pauperes vero necessitate et penuria opprimi, atque ex ipso non solum ecclesiasticae rationi, verum etiam dispensatoribus ejus maledicta et reprehensio augeantur; hos igitur correptionem oportet mereri quae condecet, sancta cognoscente synodo.

Eusebius omnibus quae constituta sunt [i 1Kb] in sancta synodo praesens consensi; Theodosius, Nicetas, Macedonius, et caeteri praenominati consensimus.



434 CAPITULUM LX. [j 1Kb] Incipit concilium Laodiciae Phrygiae Pacatianae.
[Col. 0714B]

Sancta synodus secundum Laodiciam Phrygiae Pacatianae convocata ex diversis provinciis Asiae regulas exposuit ecclesiasticas, sicut infra scriptum est.

I. De eo quod oportet, secundum ecclesiasticum canonem, eos qui libere et legitime [k 1Kb] secundis nuptiis conjuncti sunt, nec occultam permixtionem operati sunt, pauco tempore exempto, vacare orationibus et jejuniis, et secundum veniam reddi eis communionem.

II. His qui diversorum peccatorum lapsus incurrunt, et instant orationi, confessioni, [l 1Kb] ac poenitentiae malorum suorum, perfectam conversionem demonstrantes, [Col. 0714C] pro qualitate peccati poenitentiae tempus tribuendum est, et propter misericordiam bonitatemque [Col. 0715A] Dei, qui hujusmodi sunt, revocandi et ad communionem sunt applicandi.

III. [a 1Kb] Non oportet neophytum promoveri ad ordinem sacerdotalem.

IV. Non liceat [b 1Kb] ordinationem clerici ullius, 435 praesentibus catechumenis, celebrare.

V. Non liceat fenerare ministris altaris, vel in sacerdotali ordine constitutis, [c 9Kb] et vel usuram, vel lucra quae sescupla dicuntur, accipere.

VI. Non concedendum haereticis ingressum domus Dei in haeresi permanentibus.

VII. Novatianos [d 1Kb] etiam excludendos, et Quarta-decimanos, quos Tessarescaedecatitas appellant, id est, qui XIV luna primi mensis Pascha cum Judaeis celebrant; sed et catechumenos eorum, vel fideles, non [Col. 0715B] recipi, priusquam condemnent omnem haeresim plenissime, ante omnia autem illam in qua detinebantur. Et tunc qui apud eos fideles dicuntur, symbolum fidei doceantur, [e 1Kb] atque ita unctos sancto etiam chrismate, divino sacramento communicare conveniet.

VIII. Eos qui convertuntur ab haeresi quae dicitur [f 17Kb] secundum Phrygas, seque in clero constitutos existimant, quamvis magni dicantur, hujusmodi [g 1Kb] cum omni diligentia catechizari oportet, et baptizari ab Ecclesiae catholicae episcopis et presbyteris.

IX. Non concedendum [h 1Kb] catholicis quae dicuntur coemeteria vel martyria haereticorum orationis gratia et petendae curationis intrare; sed et qui ierint, si sunt fideles, [i 1Kb] incommunicabiles factos ad poenitentiam usque ad aliquod tempus redigi: poenitentes autem [Col. 0715C] eos, et errasse se confessos, suscipi oportere.

436 [j 1Kb] X. Eos qui ad Ecclesiam pertinent, indifferenter [Col. 0716A] filios proprios haereticorum nuptiis minime sociare debere.

XI. Mulieres quae apud Graecos presbyterae appellantur, apud nos autem viduae [k 1Kb] seniores, univirae, et matriculariae nominantur, in Ecclesia tanquam ordinatas constitui non licebit.

XII. Episcopos non oportet [l 1Kb] praeter judicium metropolitanorum et finitimorum episcoporum constitui ad Ecclesiae principatum. [m 1Kb] Nec eligantur nisi hi quos multo ante nota et probabilis vita commendat; et nihilominus [n 1Kb] si in sermone fidei et recti ratione per suam conversationem fuerint comprobati.

XIII. De eo quod non sit populis concedendum electionem facere eorum qui [o 1Kb] altaris ministerio sunt applicandi.

[Col. 0716B] XIV. Sanctas oblationes, ad vicem eulogiarum, per festivitatem paschalem ad alias parochias mitti minime oportere.

XV. Non liceat, praeter canonicos [p 1Kb] psaltas, qui pulpitum ascendunt, et de codice legunt, alium quemlibet in Ecclesia psallere.

XVI. Sabbatis Evangelia cum aliis Scripturis legenda esse.

XVII. In processionibus non connectere, id est, ex diversis versibus, et sensibus libri unum canticum minime conjungere; sed singulorum psalmorum ordinabiliter de medio [q 1Kb] debere fieri lectionem.

XVIII. De eo quod semper easdem supplicationes 437 orationum, et ad horam nonam et vesperam [Col. 0716C] oporteat celebrari.

[r 1Kb] XIX. Quoniam catechumenorum orationem separatim [Col. 0717A] et prius post tractatum episcoporum oporteat celebrari. Quibus egressis, orent etiam hi qui in poenitentia sunt constituti, et post manus impositionem, his quoque abscedentibus, tunc fideles orare debebunt, quorum tres orationes fiant, una quidem, id est, prima per silentium, secunda vero et tertia per vocis pronuntiationem; ac tunc demum osculo pacem dari debere, et posteaquam presbyteri episcopo pacem dederint, tunc etiam laicos dare, et sic oblatio offeratur. Solis autem ministris altaris liceat ingredi ad altare, et [a 1Kb] communicare.

XX. Quoniam non oportet diaconum sedere praesente presbytero, sed ex jussione presbyteri sedeat; similiter autem et diaconus honorificetur a ministris inferioribus et omnibus clericis.

[Col. 0717B] XXI. Quoniam non oportet [b 1Kb] ministros licentiam habere in secretarium, sive sacrarium, quod Graeci diaconicon appellant, ingredi et contingere vasa Dominica.

XXII. Ministrum non oportet orario uti, nec ostia derelinquere.

XXIII. [c 1Kb] Quoniam non oportet lectores aut psaltas orario uti, et sic legere aut psallere.

XXIV. Quoniam non oportet altari deservientes, a presbyteris usque ad diaconos, et deinceps ecclesiastici ordinis homines usque ad ministros, aut lectores, aut psaltas, aut exorcistas, [d 1Kb] aut ostiarios, aut etiam eos qui in proposito continentiae sunt, tabernas intrare.

XXV. Non oportet ministros [e 1Kb] panem dare, nec [Col. 0717C] calicem benedicere.

438 XXVI. Non oportet exorcizare eos qui necdum ab episcopo sunt provecti, neque in ecclesiis, neque intra domos.

XXVII. Non oportet ministros altaris, vel quoslibet clericos vel etiam laicos ad agapen vocatos partes tollere, propter injuriam quae ex hac occasione ecclesiastico ordini deputari poterit.

[Col. 0718A] XXVIII. [f 1Kb] Non oportet in Dominicis vel in ecclesiis agapen facere, et intus manducare, vel accubitus sternere.

XXIX. Non oportet Christianos judaizare, et in sabbato vacare; sed operari eos [g 1Kb] in eadem die. Dominica vero praeponenda eidem diei. Si hoc eis placet, vacent tanquam Christiani. Qui vero inventi fuerint judaizare, anathema sint.

XXX. Quoniam non oportet ministros altaris, vel etiam clericos quoslibet, aut [h 1Kb] continentes, sed et omnem omnino Christianum cum mulieribus lavacra habere communia; haec est enim apud gentiles prima reprehensio.

XXXI. Quoniam non oportet [i 1Kb] cum omnibus haereticis miscere connubia, et vel filios, vel filias dare; [Col. 0718B] sed potius accipere, si tamen profiteantur Christianos se futuros esse catholicos.

XXXII. Non oportet haereticorum benedictiones accipere; quoniam istae maledictiones sunt magis quam benedictiones.

XXXIII. Non oportet cum haereticis vel schismaticis orare.

XXXIV. Non oportet [j 1Kb] omnem Christianum, derelictis martyribus Christi, abire [k 1Kb] ad falsos martyres factos: hi enim alieni a Deo sunt. Quicunque autem abire voluerit, anathema sit.

XXXV. Quoniam non oportet Christianos, derelicta Ecclesia Dei, abire, [l 2Kb] et 439 angelos nominare, et congregationes facere: quae omnia interdicta sunt. Quicunque autem inventus fuerit huic idololatriae [Col. 0718C] occulte vacans, sit anathema. Quoniam derelinquens Dominum nostrum Jesum Christum Filium Dei accessit ad idola.

XXXVI. Quoniam non oportet ministros altaris, aut clericos, magos et incantatores esse, aut facere quae [m 1Kb] dicuntur phylacteria, quae sunt magna obligamenta animarum. Hos autem qui talibus rebus utuntur projici ab Ecclesia jussimus.

[Col. 0719A] XXXVII. Non oportet a Judaeis vel haereticis quae mittuntur accipere [a 1Kb] feriatica, neque cum eis dies agere festos.

XXXVIII. Non oportet a Judaeis azyma accipere, aut communicare impietatibus eorum.

[b 1Kb] XXXIX. Non oportet cum paganis festa celebrare, et impietatis eorum habere societatem.

XL. Non oportet episcopos ad synodum vocatos contemnere, sed abire debere; et aut docere aut doceri quae sunt ad Ecclesiae [c 1Kb] caeterorumque correctionem. Quod si contempserit, seipsum videbitur accusasse; nisi forte per infirmitatem ire non possit.

XLI. Non oportet ministrum altaris, vel etiam laicum sine canonicis litteris, id est formata, aliquo proficisci.

[Col. 0719B] [d 1Kb] XLII. Non oportet altaris ministrum, vel quemlibet clericum praeter jussionem episcopi ad peregrina proficisci.

440 XLIII. Non oportet [e 1Kb] ministros vel brevi tempore ab ostiis deesse et orationi vacare.

XLIV. Non oportet post duas hebdomadas quadragesimae quemquam ad baptismum suscipi.

XLV. Non oportet mulieres ingredi ad altare.

XLVI. Oportet baptizandos et fidei symbolum [f 1Kb] discere, et quinta feria ultimae septimanae vel episcopo vel presbytero reddere.

XLVII. Qui in aegritudine constituti baptismum perceperunt, sani facti fidei symbolum edoceantur, ut noverint qua donatione digni sunt habiti.

XLVIII. Oportet baptizatos, [g 1Kb] post baptismum, [Col. 0720A] chrismatis quoque coelestis et regni Christi participes fieri.

[h 1Kb] XLIX. Non oportet in Quadragesima panem offerri, nisi sabbato et Dominica tantum.

L. Non oportet in Quadragesima [i 1Kb] quinta feria ultimae hebdomadae solvi jejunium, et totam Quadragesimam inhonorari; sed per totos dies jejunare et escis abstinentiae convenientibus, id est aridioribus uti.

LI. Non oportet in Quadragesima natalitia martyrum celebrare, sed eorum in sabbato et Dominica tantum memoriam fieri.

LII. Non oportet in Quadragesima aut nuptias aut quaelibet natalitia celebrare.

LIII. Non oportet Christianos ad nuptias 441 euntes, vel ballare, vel [j 1Kb] cantare; sed caste coenare, [Col. 0720B] vel prandere, sicut competit Christianis.

LIV. Non oportet altaris ministros, vel clericos quoslibet spectaculis aliquibus quae in nuptiis, vel [k 1Kb] coenis exhibentur, interesse; sed antequam thymelici ingrediantur, surgere eos de convivio et abire debere.

LV. Non oportet [l 1Kb] ministros altaris, vel quoslibet clericos, vel etiam laicos Christianos ex symbolis, quae vulgus commissalia appellat, convivia celebrare.

LVI. Non oportet presbyteros ante ingressum episcopi ingredi et sedere in tribunalibus; sed cum episcopo ingredi: nisi forte vel aegrotat episcopus, vel in peregrinis eum esse constiterit.

LVII. Non oportet in vicis et villis episcopos ordinari, [m 1Kb] sed eos qui circumeant constitui. Hos autem [Col. 0721A] qui antehac ordinati sunt, nihil agere sine conscientia episcopi civitatis. Similiter etiam presbyteri nihil sine praecepto et consilio episcopi agant.

LVIII. Non oportet oblationes in domibus ab episcopis vel presbyteris fieri.

LIX. Non oportet psalmos ab idiotis compositos et vulgares in Ecclesiis dici, neque libros qui sunt extra canonem legere, 442 nisi solos canonicos novi ac veteris Testamenti. [a 1Kb] Quae autem oporteat legi, et in auctoritatem recipi, haec sunt: Genesis mundi, Exodus Aegypti, Leviticus, Numeri, Deuteronomium, Jesu Nave, Judicum, Ruth, Regnorum libri IV, Paralipomenon, [b 1Kb] id est, Abrelictorum libri II, [c 1Kb] Esdrae duo, liber Psalmorum CL, Proverbia Salomonis, Ecclesiastes, Cantica Canticorum, Job, Hester, [Col. 0721B] [d 1Kb] duodecim Prophetae, id est, Oseae, Amos, Joel, Abdias, Jonas, Micheas, Nahum, Abacuch, Sophonias, Aggaeus, Zacharias, [e 1Kb] Angelus Malachi, [f 1Kb] item Esaias, Hieremias, Ezechiel, Daniel. [g 1Kb] Novi Testamenti Evangelia quatuor, secundum Matthaeum, secundum Marcum, secundum Lucam, secundum Joannem; Actus Apostolorum, [h 1Kb] epistolae canonicae septem, Petri duae, Jacobi una, Joannis tres, Judae una; epistolae Pauli XIV, ad Romanos, ad Corinthios [Col. 0722A] I et II, ad Galatas, ad Ephesios, ad Philippenses, ad Colossenses, ad Thessalonicenses I et II, ad Timotheum I et II, ad Titum, ad Philemonem, ad Hebraeos [i 1Kb] . [j 1Kb] Finit concilium Laodiciae Phrygiae Pacatianae.



443 CAPITULUM LXI. [k 1Kb] Incipiunt Regulae sive Definitiones expositae ab episcopis CL qui in unum Constantinopolim convenerunt, quando ordinatus est B. Nectarius episcopus; quorum nomina et provinciae in Graeco continentur; sub Theodosio principe

CAN. I. Non spernendam esse fidem Patrum trecentorum decem et octo, qui in Nicaeam Bithyniae convenerunt; sed manere eam ratam oportet, et [Col. 0722B] anathematizari omnem haeresim, specialiter autem Eunomianorum, [l 1Kb] qui Latine sine lege dicuntur; et Arianorum, sive Eudoxianorum, et Semiarianorum, nec non Pneumatomachorum, id est, qui contra Spiritum sanctum pugnant; [m 1Kb] Photinianorum, et Sabellianorum, et Apollinaristarum.

II. Episcopi qui [n 1Kb] super dioecesim sunt, ad Ecclesias quae extra terminos eorum sunt non accedant, neque confundant et permisceant Ecclesias, [o 2Kb] sed [Col. 0723A] secundum regulas, 444 Alexandriae quidem episcopus [a 1Kb] eas tantum quae sunt in Aegypto gubernet; Orientis autem episcopi solius Orientis curam gerant, servatis honoribus primatus Ecclesiae Antiochenae, qui in regulis synodi Nicaenae continentur.

III. Sed et Asianae dioecesis episcopi ea quae sunt in Asia et ad Asianam tantummodo dioecesim pertinent [b 1Kb] gubernent; Ponti autem episcopi Ponticae tantummodo dioecesis habeant curam; Thraciae vero ipsius tantummodo Thraciae.

IV. [c 1Kb] Non invitatos episcopos ultra dioecesim non debere accedere super ordinandis aliquibus vel quibuscunque disponendis ecclesiasticis causis, servata regula quae ascripta est de unaquaque dioecesi. Manifestum est enim quod per singulas quasque provincias [Col. 0723B] [d 1Kb] synodus administrare debeat et gubernare omnia, secundum ea quae sunt in Nicaea definita. Ecclesias autem Dei quae sunt in barbaricis [e 1Kb] gentibus constitutae, regi et administrari oportet secundum consuetudinem quae a Patribus obtinuisse dignoscitur.

V. Constantinopolitanae autem civitatis episcopum [f 1Kb] oportet habere primatus honorem post Romanum episcopum, propter quod sit nova Roma

[Col. 0724A] VI. De Maximo cynico philosopho et totius in disciplinationis ejus [g 1Kb] doctrina, 445 quae Constantinopoli orta est, statutum est, ut neque Maximus esse, nec fuisse imputetur episcopus; neque qui ab eo ordinati sunt, qualemcunque gradum clericatus obtineant, omnibus scilicet quae circa eum, vel ab eo gesta sunt in irritum [h 1Kb] devocatis. Nomina vero episcoporum haec sunt: Nectarius Constantinopolitanus, Timotheus Alexandriae, [i 1Kb] Dorotheus ab Oxiringo, Cyrillus Jerosolymitanus, [j 1Kb] Gelasius Caesariensis, Macer Jericontinus, Dionysius Diospolitanus, Priscianus Nicopolitanus, Saturninus Sebastenus, Rufus Scythopolitanus, Auxentius Ascalonita, [k 1Kb] Aelianus Jamniensis, Zeno Tyrius, Paulus Sydoniensis, Nestorius a Ptolomaide, Philippus Damascenus, Baracus Paneadensis, [Col. 0724B] Timotheus Berythius, 446 Basilides a Biblo, Mochimus Aradensis, et caeteri centum triginta [l 1Kb] .



CAPITULUM LXII. [m 3Kb] Incipit concilium Telense super tractatoriam sancti Siricii papae urbis Romae per Africam.

Post consulatum [n 1Kb] gloriosissimi Honorii XI et Constantii [Col. 0725A] II, VI kalendas Martias, congregato [a 1Kb] concilio in ecclesia Apostolorum plebis Telensis, beatus Pater 447 primae sedis episcopus Donatianus civitatis Teleptensis, cum resedisset, consedentibus secum Januario, Felice, Secundo, Cyrio, Victore, Secundiano, [b 1Kb] Geta, Eunomio, Maximiano, Donato, Cresconio, Jocundo, [c 1Kb] Soprato, Restituto, Juliano, Maximino, Romano, [d 1Kb] Tertiolo, Micilo, Maximo, Donatiano, Basilio, [e 1Kb] Papiniano, Januario, Porphyrio, item Porphyrio, Donato, Juliano, Tuto, Fortunio, Quintiano, Capione et caeteris episcopis, nec non etiam Vincentio et [f 1Kb] Fortunatiano, legatis provinciae proconsularis ad Byzacenum Concilium directis, [g 1Kb] et reliqua;

Vincentius et Fortunatianus dixerunt: Etiam [h 1Kb] cum [Col. 0725B] Thusdrum fuissemus, sicut mecum recolit memorialis auditio vestra, et epistolas sanctae memoriae Siricii sedis apostolicae episcopi [i 1Kb] dederamus recitandas, ex quibus cum unam legeret sanctimonium fratris nostri episcopi Latonii, utrasque nos [j 1Kb] nunc referre suggestio indicat: has recitari donate. Episcopi dixerunt: Recitentur epistolae venerabilis memoriae sancti Siricii, ut noverimus quid earum textus contineat. [Col. 0726A] Cumque traderentur, Privatus notarius dixit: [k 1Kb] Exemplar tractatoriae episcopi urbis Romae.


448 Dilectissimis fratribus et coepiscopis per Africam Siricius [l 1Kb] .

Cum in unum plurimi fratres convenissemus ad sancti apostoli Petri reliquias, per quem et apostolatus et episcopatus in Christo coepit exordium, [m 1Kb] placueritque propter emergentes plurimas causas, quae in aliquantis non erant causae, sed crimina, de caetero sollicitudo esset unicuique in Ecclesia curam hujusmodi habere, sicut apostolus praedicat Paulus (Ephes. V, 27), [n 1Kb] talem Deo Ecclesiam exhibendam, non habentem maculam aut rugam, ne per alicujus morbidae ovis afflatum conscientia nostra contaminata videretur. [Col. 0726B] Qua de re meliori consilio id sedit, propter eos maxime qui in praesenti, valetudine corporis aut fessae aetatis causa minime adesse potuerunt, quo perpetua istiusmodi forma servetur, litteras tales dare placuit, non [o 1Kb] quae nova praecepta aliqua imperent; sed quia ea quae per ignaviam desidiamque aliquorum neglecta sunt, observari cupiamus, quae tamen apostolica [p 1Kb] Patrum constitutione sunt constituta; [Col. 0727A] scriptum est enim: State et tenete traditiones nostras sive per verbum sive per epistolam (II Thess. I, 14). Illud certe debet mentem vestram, dilectissimi fratres, vehementius excutere, ut ab omni labe saeculi istius immunes [a 1Kb] ad Dei conspectum securique veniamus. Non enim erimus immunes, [b 1Kb] qui praesumus plebibus, cum scriptum sit: 449 Cui multum creditum fuerit, plus ab eodem requiritur (Luc. XII, 48). Ergo quoniam non pro nobis tantum, sed et pro populo credito cogimur [c 1Kb] praestare rationem, populum disciplina deifica humilem erudire debemus. Exstiterunt enim nonnulli qui, statuta majorum [d 1Kb] non tenentes, castitatem Ecclesiae sua praesumptione violarunt, voluntatem populi sequentes, et Dei judicium non timentes. Ergo ne pari more silentio connivere [Col. 0727B] atque adhibere consensum talibus videamur, unde gehennae poenas possimus incurrere, dicente Domino: [e 1Kb] Videbas furem, currebas cum eo, et cum adulteris portionem tuam ponebas (Psal. XCIV, 18); haec sunt quae deinceps [f 1Kb] intuitu divini judicii omnes catholicos episcopos expedit custodire.

Primum, ut extra conscientiam sedis apostolicae, [g 1Kb] hoc est primatis, nemo audeat ordinare; integrum enim judicium est quod plurimorum sententia [h 1Kb] consecratur.

II. Ne unus episcopus episcopum ordinare praesumat propter arrogantiam, ne furtivum beneficium praestitum videatur; hoc enim in synodo Nicaena constat esse definitum (Nicaen. c. 4).

III. Item si quis post remissionem peccatorum cingulum [Col. 0728A] militiae saecularis habuerit, ad clerum admitti non debet.

IV. Ut mulierem [i 1Kb] , id est, viduam clericus non ducat uxorem.

450 V. Ut is qui laicus viduam duxerit, non admittatur ad clerum.

VI. Ut de aliena Ecclesia ordinare clericum nullus usurpet.

VII. Ut abjectum clericum alia Ecclesia non admittat.

VIII. Ut venientes a Novatianis vel Montensibus, per manus impositionem suscipiantur, [j 1Kb] ex eo quod rebaptizant.

IX. Praeterea, quod dignum et pudicum est et honestum suademus, ut sacerdotes et levitae cum uxoribus [Col. 0728B] suis non coeant, quia [k 1Kb] in ministerio ministri quotidianis necessitatibus occupantur; ad Corinthios enim Paulus sic scribit, dicens: Abstinete vos ut vacetis orationi (I Cor. VII, 5). Si ergo abstinentia laicis imperatur, ut possint deprecantes audiri, quanto magis sacerdos [l 1Kb] utique omni momento paratus esse debet munditiae puritate securus, ne aut sacrificium offerat, aut baptizare cogatur? Qui si carnali concupiscentia contaminatus fuerit, quid faciet? excusabit? quo pudore, [m 1Kb] qua mente usurpabit? qua conscientia? Quo merito hic exaudiri se credit, cum dictum sit: Omnia munda mundis; coinquinatis autem et infidelibus nihil mundum (Tit. I, 15)? Qua de re hortor, moneo, rogo, tollatur hoc opprobrium, quod potest jure etiam gentilitas accusare. Forte [n 1Kb] hoc creditur, [Col. 0729A] quia scriptum est: Unius uxoris virum (I Tim. III, 2)? Non permanentem in concupiscentia 451 generandi dixit, sed propter continentiam futuram; neque enim integros non admisit, qui ait: Vellem autem omnes homines sic esse sicut et ego (II Cor. VII, 7). Et apertius [a 1Kb] declarat dicens: Qui autem in carne sunt, Deo placere non possunt; vos autem jam non estis in carne, sed in spiritu (Rom. VIII, 8).

Haec itaque, fratres, si plena vigilantia fuerint ab omnibus observata, cessabit ambitio, dissensio conquiescet, haereses et schismata non emergent, locum non accipiet diabolus saeviendi, manebit unanimitas, iniquitas superata calcabitur, charitas spirituali fervore flagrabit, pax praedicata labiis cum voluntate concordabit: pax utique [b 1Kb] Dei nostri Salvatoris, [Col. 0729B] quam proximus passioni servandam esse praecepit, et haereditario eam jure dereliquit, dicens: Pacem meam do vobis, pacem relinquo vobis (Joan. XIV, 27). Et dictum Apostoli: Ut unanimes unum sentientes, permaneamus in Christo. Nihil per contentionem nobis, neque per inanem gloriam vindicantes (Philip. II, 2), [c 1Kb] non hominibus, sed Deo Salvatori nostro placeamus. His praeceptis omnibus si fideliter voluerimus obedire, custodiet Dominus corpora nostra et animas nostras in die qua redditurus est unicuique juxta [Col. 0730A] opera sua. Si quis sane inflatus mente carnis suae [d 1Kb] ab hac canonum ratione voluerit 452 evagari, sciat se a nostra communione seclusum et gehennae poenas habiturum. Praeterea misericordia cum judicio esse debet. Talibus enim oportet [e 1Kb] labentibus manum porrigere, quae sic currentem non pertrahat in ruinam. Data Romae in concilio episcoporum octoginta, sub die octavo idus Januarii, post consulatum Arcadii Augusti et Bautonis v. c. consulum.



CAPITULUM LXIII. [f 12Kb] Regula formatarum.

Graeca elementa litterarum numeros etiam exprimere, nullus qui vel tenuiter Graeci sermonis notitiam habet, ignorat. Ne igitur in faciendis epistolis canonicis [Col. 0730B] quas mos Latinus formatas appellat, aliqua fraus falsitatis temere praesumeretur, hoc a Patribus 318 Nicaeae congregatis saluberrime inventum est et constitutum, ut formatae epistolae hanc calculationis seu supputationis habeant rationem; id est, ut assumantur in supputatione [g 1Kb] primum Graeca elementa Patris, et Filii 453, et Spiritus sancti [h 19Kb] , quae elementa octogenarium, quadringentesimum, et primum significant numeros; Petri quoque apostoli prima littera, id est , qui numerus octoginta significat: [Col. 0731A] ejus qui scribit episcopi prima littera, cui scribitur secunda littera, accipientis tertia littera. Civitatis quoque de qua scribitur, quarta, et indictionis, quaecunque id temporis fuerit, [a 1Kb] idem qui fuerit numerus assumatur; atque his omnibus litteris Graecis, quae ut diximus, numeros exprimunt, in unum [b 1Kb] ductis, unam, quaecunque fuerit, summam epistola teneat. Hanc qui suscipit, omni cum cautela requirat expressam. [c 2Kb] Addat praeterea separatim in epistola etiam nonagenarium 454 et nonum numerum, qui secundum Graeca elementa significant [d 1Kb] , [e 3Kb] Expliciunt canones.



CAPITULUM LXIV. [f 2Kb] Epistola Clementis papae ad S. Jacobum apostolum fratrem Domini.

[Col. 0731B] 455 CLEMENS JACOBO [g 1Kb] domino et episcopo episcoporum, regenti Hebraeorum sanctam Ecclesiam Hierosolymis, sed [h 1Kb] et omnes Ecclesias quae ubique Dei providentia fundatae sunt, cum presbyteris et diaconibus, et caeteris omnibus fratribus. Pax tibi sit semper.

Notum tibi facio, domine, quia Simon [i 1Kb] , qui verae fidei merito et integrae praedicationis obtentu, fundamentum esse Ecclesiae definitus est, qua de causa etiam Domini ore divino cognominatus est Petrus, [Col. 0732A] qui fuit primitiae electionis Domini, apostolorum primus, cui et primo Deus Pater Filium revelavit, cui et Christus competenter beatitudinem contulit, qui et vocatus est et electus, et conviva Domini et comes effectus, tanquam bonus et probatissimus discipulus, qui obscuriorem mundi plagam occidentis (velut omnium potentior) illuminare praeceptus est, quique et integre potuit implere praeceptum. Sed quousque sermonem protraho, refugiens indicare quod triste est, quod quidem necesse est, licet tarde, proferre? Hic denique ipse Petrus, qui pro immensa charitate quam erga omnes homines gerebat, palam cum omni fiducia (adversante etiam tyranno totius mundi) bonum praedicare non destitit, et Regem omnium saeculorum per orbem terrae et usque ad ipsius [Col. 0732B] Romanae urbis hujus notitiam, ut etiam ipsa salvaretur, invexit; hic, inquam, pro pietate [j 1Kb] patiendo volens praesentem vitam finivit. In ipsis autem diebus quibus vitae finem sibi imminere praesensit, in conventu fratrum positus, apprehensa manu mea, repente consurgens, in auribus totius ecclesiae haec protulit verba: Audite me, fratres et conservi mei. Quoniam, sicut edoctus sum ab eo qui misit me, Domino et magistro meo Jesu Christo, dies mortis meae instat, Clementem hunc episcopum vobis ordino, cui [Col. 0733A] soli meae praedicationis et doctrinae cathedram (Constit. VII, 46) trado: qui mihi ab initio usque in finem comes in omnibus fuit, et per hoc veritatem totius meae praedicationis agnovit; qui in omnibus tentationibus meis socius exstitit, fideliter perseverans; quem prae caeteris expertus sum Deum colentem, homines diligentem, castum, discendi studiis deditum, sobrium, benignum, justum, patientem, et scientem ferre nonnullorum (etiam ex his qui in verbo Dei instruuntur) injurias. Propter quod ipsi trado a Domino mihi traditam potestatem ligandi et solvendi; ut de omnibus quibuscunque 456 decreverit in terris, hoc decretum sit et in coelis. Ligabit enim quod oportet ligari, et solvet quod expedit solvi, tanquam qui ad liquidum Ecclesiae regulam noverit. Ipsum [Col. 0733B] ergo audite, scientes quia quicunque contristaverit doctorem veritatis, peccat in Christum, et Patrem omnium exacerbat Deum, propter quod et vita carebit. Ipsum autem qui praeest caeteris, oportet medici vicem agere, et non ferae bestiae furore commoveri. Haec eo dicente, ego procidens ad pedes ejus, rogabam, excusans me et declinans honorem cathedrae vel potestatem. At ille respondens: Pro hoc, inquit, ne me rogaveris. Hoc enim fieri statutum est mihi, et eo magis quod excusas; quia haec cathedra eum qui cupit eam, et audacter expetit, non requirit, sed ornatum moribus et in verbis eruditum. Quod si esset alius melior, si quis mihi alius adjutor tam sedulus astitisset, si quis tam plene doctrinae meae rationem cepisset, sed et ecclesiasticas dispositiones a me tam plene [Col. 0733C] didicisset; habens alium talem, non te cogerem opus bonum suscipere nolentem. Superfluum est ergo alium quaerere, cum primitias eorum qui ex gentibus per me salvantur, et praecipue hujus urbis, te primum obtulerim Deo. Sed [a 1Kb] et aliud intuere, quia si periculum peccati timens, suscipere refugis Ecclesiae gubernacula, certus esto quia amplius peccas, qui populum Dei velut in fluctibus positum et periclitantem, cum juvare possis, subterfugis: tui tantummodo habens considerationem, et non quod in commune omnibus expedit providens. Sed certus esto quod necesse est te suscipere omne periculum, quia nec ego pro salute omnium ab obsecrando cessabo. Quanto ergo mihi citius acquieveris, tanto me citius laboris et tristitiae meae moerore relevabis. Novi etiam hoc, [Col. 0733D] o Clemens, quod tibi taedia et molestias, pericula etiam et opprobria ineruditi vulgi [b 1Kb] indocilisque conciliem; quae tu tamen, scio quod constanter et fortiter feres, respiciens ad illam spem quae tibi apud Deum patientiae praeparat coronam. Sed et illud cupio, te mecum justa ratione, perspicere, quando maxime opera tua indiget Christus, nunc cum inimicus adversus sponsam ejus commovet bellum, an futuro in tempore, quando jam Christus post victoriam triumphabit, nec ultra ullius opera indigebit? [Col. 0734A] Quis non etiam parvi sensus intelligat, quod istud est tempus in quo operam tuam Christus requirit? Tota igitur mente in praesenti necessitate praebe operam tuam, et auxilium in praeliis exhibe 457 regi optimo, remunerationes magnificas post victoriam reddituro. Libenter ergo suscipe episcopatus officium, eo maxime quod ecclesiasticas dispositiones a me probabiliter didicisti, ut salus eorum qui per nos confugerunt ad Deum, nequaquam vacillet. Verumtamen et breviter te de ipsius dispensationis ordine coram omnibus commonere necessarium [c 1Kb] duco.

Te quidem oportet irreprehensibiliter vivere et summo studio niti ut omnes vitae hujus occupationes abjicias, ne fide jussor existas, ne advocatus litium fias, neve in ulla aliqua occupatione prorsus inveniaris [Col. 0734B] mundialis negotii occasione perplexus. Neque enim judicem aut cognitorem saecularium negotiorum hodie te ordinare vult Christus, uti ne praefocatus praesentibus hominum curis, non possis verbo Dei vacare, et secundum veritatis regulam secernere bonos a malis. Ista namque opera, quae tibi minus congruere superius exposuimus, exhibeant sibi invicem discentes, id est laici; et te nemo occupet ab his studiis per quae salus omnibus datur.

Sicut enim tibi impietatis crimen est, neglectis verbi Dei studiis, sollicitudines suscipere saeculares: ita et unicuique laicorum peccatum est, nisi invicem sibi etiam in his quae ad communis vitae usum pertinent, operam fideliter dederint. Te vero securum facere [d 1Kb] et his quibus debes vacantem, omnes communiter [Col. 0734C] elaborent. Quod si forte a semetipsis hoc laici non intelligunt, per diaconos edocendi sunt, ut tibi solius Ecclesiae sollicitudines derelinquant; quo ipsam, ut dignum est, dispensare sufficias, et veritatis verbo abundantius et studiosius deservire. Si enim mundialibus curis fueris occupatus, et teipsum decipies, et eos qui te audiunt. Non enim poteris quae ad salutem pertinent plenius singulis quibusque distinguere. Et ex eo fiet ut et tu tanquam qui non docueris quae ad salutem hominum pertinent, puniaris, et discipuli per ignorantiam pereant.

Idcirco tu quidem ad hoc solum vacato, ut opportune et sine intermissione doceas verbum Dei, per quod salutem consequi possint. Illi vero cum tanta reverentia tua verba suscipiant, [e 1Kb] ut qui sciant legatum [Col. 0734D] te et praeconem esse veritatis, et quodcunque super terram ligaveris, esse ligatum et in coelo; et quodcunque solveris super terram, etiam ibi esse solvendum. Quoniam quidem et tu, ut dixi, quae oportet ligabis, et quae expedit solves. Et ad te quidem qui praees, ista sint monita, et his similia.

Ad presbyteros vero sint ista: Ante omnia, 458 ut pudicitiae studentes, adolescentes nuptiis jungant, quo calorem ferventis aetatis conjugali lege praeveniant. Sed ne in provectioribus quidem curam habere [Col. 0735A] hujuscemodi negligant, quia in multis, etiam cum senuerit corpus, concupiscentia viget. Ne forte ergo fornicationis labes, occasione accepta, tanquam venenum pessimum serpat in vobis, cavere et antevenire necessarium est, ne quod in vobis adulterii occultum [a 1Kb] coalescat incendium. Et quid in omnibus peccatis adulterio gravius? Secundum namque in poenis obtinet locum, quoniam quidem primum illi habent qui aberrant a Deo, etiam si sobrie vixerint. Propter quod vos, o presbyteri, Ecclesiam excolite, et [b 1Kb] ordinate sponsam Christi ad pudicitiam. Sponsam autem dico omnem Ecclesiae congregationem, quae si pudica inventa fuerit a sponso suo, ingentibus ab eo donis et muneribus honorabitur; et vos, velut ministri sponsae, et amici sponsi, ingenti gaudio et laetitia [Col. 0735B] perfruemini. Si vero sponsa haec reperta fuerit commaculata peccatis, ipsa quidem, tanquam indigna, [c 1Kb] extrudetur a regalibus toris. Vos autem poenas dabitis, si forte per vestram negligentiam vel desidiam obrepserit contagio saeva peccati. Idcirco ante omnia sobrietatis et pudicitiae sollicitudinem gerite. Valde enim apud Deum grave crimen ducitur fornicatio, cujus species sunt quidem plures, sicut vobis et ipse Clemens diligenter exponet. Verumtamen prima species adulterii est, virum propria uxore solummodo non esse contentum, et mulierem non proprio tantum servare se viro. Si ergo castus fuerit quis, potest et humanus et misericors fieri, per quod et ipse aeternam a Deo misericordiam consequatur. Sane sicut adulterii venenum cunctis malis perniciosius est, ita [Col. 0735C] amor fraternus et charitas totius boni fastigium tenet. Et ideo diligite omnes fratres vestros, et cum religione ac misericordia respicite ad omnes. (Const. IV, 2) Orphanis exhibete vosmetipsos parentes. Viduis virorum curam impendite, cum omni castitate, quae necessaria sunt praebentes. Juniores tamen viduas nuptiis copulate. His qui ignorant artificia, exquirite honestas aliquas occasiones quibus victum necessarium quaerant; artificibus vero operam providete, debilibus misericordiam facite. Scio autem haec omnia facturos vos, si charitatem prae caeteris et ante omnia in vestro corde figatis. Cujus charitatis, et recipiendae, et habendae, maximum erit fomentum, si frequenter inter vosmetipsos communem cibum vestrum mensamque faciatis, et in quantum unusquisque [Col. 0735D] praevalet, crebrius panes ac sales suos cum 459 fratribus suis sumat. Per haec enim praecipue charitas comparatur, et causa totius boni in hujusmodi communione consistit. Ubi autem pax et bonitas, ibi et salus. Propter quod communes facite cibos vestros cum his qui secundum Deum fratres sunt, quia per haec temporalia officia, pacis et charitatis fructibus gaudia aeterna merebimini. Multo autem sollicitius [Col. 0736A] esurientes reficite, et sitientibus potum date, nudis vestimentum; aegros visitate, et eos qui in carcere sunt, prout possibile est, juvate; peregrinos satis prompte in domibus vestris suscipite. Et ne omnia nunc singulatim dicam, omne bonum ipsa per se (si in vobis fuerit) charitas vos facere docebit, sicut et e contrario eos qui a salute alieni sunt, omne malum facere odium docet.

Si qui ex fratribus negotia habent inter se, apud cognitores saeculi non judicentur, sed apud presbyteros Ecclesiae, quidquid illud est dirimatur; et omni modo obediant statutis eorum. Super omnia autem avaritiam fugite, quae homines occasione praesentis lucri ab aeternis separat bonis. Pondera, mensuras, stateras, pro locis quibusque aequissima custodite; [Col. 0736B] deposita fideliter restituite. Quae omnia, et si qua sunt similia his, ita demum sollicite et diligenter implebitis, si futurum Dei judicium sine intermissione in vestro corde volvatis. Quis enim peccare poterit, si semper ante oculos suos Dei judicium ponat? Quod in fine mundi certum est agitandum, ut tandem qui bene in hac vita egerunt, consequantur bona reposita; peccatores autem ut consequantur praeparatas et reconditas poenas, de quibus ita futurum dubitare omnino non possumus. Siquidem haec omnia ita esse ventura verus nobis propheta praedixit: unde et vos, qui estis veri Prophetae discipuli, abjicite a cordibus vestris ante omnia discordias et animorum dissensiones, ex quibus omne malum opus procedit, et benignitatem ac simplicitatem tota mente servate. Quod [Col. 0736C] si forte alicujus cor, vel livor, vel infidelitas, [d 1Kb] vel aliquod malum ex his quae superius memoravimus, latenter irrepserit; non erubescat, qui animae suae curam gerit, confiteri haec huic qui praeest, ut ab ipso per verbum Dei et consilium salubre curetur, quo possit integra fide et operibus bonis poenas aeterni ignis effugere et ad perpetuae vitae praemia pervenire.

Diaconi vero Ecclesiae tanquam (Const. II, 44) oculi sint episcopi, oberrantes et circumlustrantes 460 cum verecundia actus totius Ecclesiae, et perscrutantes diligentius si quem videant vicinum fieri praecipitio et proximum esse peccato, ut referant haec ad episcopum, et commoneri ab eo possit is qui in praecipitium lapsurus est, uti revocetur, et non corruat in peccatum. Negligentiores quoque, et eos qui [Col. 0736D] rarius ad audiendum verbum Dei accedunt, nec sollicite ad episcopi tractatum conveniunt, ipsi commoneant et hortentur. Si enim assidui sint ad audiendum, non solum vitae aeternae ex salubri commonitione capiunt lucra, verum et quaecunque illae sunt tristitiae vel moerores [e 1Kb] quae ex praesentis vitae necessitatibus et cladibus temporum veniunt, quaeque malorum sermonibus in corde suo velut jacula defixa [Col. 0737A] circumferunt, abjiciuntur omnia praedicatione veritatis, [a 1Kb] et vitae aeternae doctrina, et eruditione purgata. Alioquin si multo tempore auditum subtrahant a verbo Dei, et remaneant [b 1Kb] in cultu vitiorum, sine dubio spinis erunt ac sentibus occupati. Et quid aliud, nisi ad ignem talis haec terra praeparabitur? De his ergo, ut diximus, [c 1Kb] diaconis cura sit. Sed et eos qui secundum carnem aegrotant, sollicite perquirant, et plebi (si forte plebs ignorat) indicent de his, ut et ipsi visitent eos, et quae necessaria sunt praebeant eis cum conscientia ejus qui praeest. Quod tamen etiamsi clam fecerint, non peccabunt. Sed et de peregrinis similiter episcopo suggerant refovendis; et caetera his similia quae ad cultum Ecclesiae et disciplinam ejus pertinent, diaconis [d 1Kb] curae sint. Qui catechizant, id [Col. 0737B] est, qui verbo instruunt incipientes, primo oportet ut ipsi instructi sint, de anima enim agitur hominum. Et oportet eum qui docet et instruit animas rudes, esse talem ut pro ingenio discentium semetipsum possit aptare, et verbi ordinem pro audientis capacitate dirigere. Debet ergo ipse [e 1Kb] apprime esse eruditus et doctus, irreprehensibilis, maturus, impavidus, sicut ipsi probabitis fore Clementem hunc post me. Multum est autem, si ego nunc de singulis quae unusquisque habere debeat prosequar.

Verumtamen illud est quod prae caeteris ab omnibus vobis, cupio in commune servari, ut concordiam teneatis, [f 1Kb] per quod solum potestis portum quietis intrare et civitatem summi Regis, quae pax nominatur. Similis namque est status omnis Ecclesiae [Col. 0737C] magnae navi quae per undosum pelagus diversis e locis et regionibus viros portat, ad unam 461 potentis regni urbem properare cupientes. Sit ergo navis hujus dominus (Const. II, 61) ipse omnipotens Deus, gubernator vero sit Christus. Tum deinde proretae officium episcopus impleat, presbyteri nautarum, diaconi dispensatorum locum teneant; hi qui catechizant, naustologis conferantur; epibatis autem totius fraternitatis multitudo similis sit; ipsum quoque mare hic mundus habeatur; ventorum vero varietates et turbinum, diversis tentationibus conferantur; persecutiones tribulationes et pericula, fluctibus exaequentur. Terreni vero spiritus, qui vel de torrentibus, vel de convallibus spirant, pseudoprophetarum et seductorum, seu pravae doctrinae verba [Col. 0737D] [g 1Kb] ducantur; promontoria vero et loca confragosa, hi qui in potestatibus saeculi sunt judices, et pericula minantur et mortes. [h 1Kb] Dithalassa vero loca, quae duplicibus undae fallacis aestibus verberantur, dubiis [Col. 0738A] mente et de repromissionum veritate nutantibus conferantur, atque his qui irrationabili fidem nostram ratione discutiunt. Hypocritae autem et dolosi, piratis similes habeantur. Jam vero rapidus vortex, et tartarea charybdis, et saxis illisa naufragia, ac mortiferae submersiones, quid aliquid aliud aestimanda sunt, quam peccata? Restat igitur ut haec navis cursu prospero tuta possit portum desideratae urbis intrare, ita Deo precem fundere navigantes, ut mereantur audiri. Audiri autem a Deo ita demum merebitur quis, si orationes [i 1Kb] ipsae bonis moribus et bonis operibus adjuventur. Sed ante omnia cum quiete et silentio, epibatae (id est laici) in suis unusquisque resideant locis, ne forte per inquietudinem et inconditos inutilesque discursus, si passim vagari coeperint, vel ab [Col. 0738B] officio suo nautas impediant, vel in alterum latus per inquietudinem eorum navis pressa demergatur. Naustologi [j 1Kb] de mercedibus commoneant, et nihil omnino quod ad diligentiam vel ad disciplinam pertinet, diaconi negligant. Presbyteri, velut nautae aptent singula ad instructionem navis diligenter, et instruant quae in suo tempore requirenda sunt. Episcopus tanquam proreta vigilanter et sollicite gubernatoris verba custodiat Christi. Salvator Dominus, gubernator Ecclesiae suae, diligatur ab omnibus, et ipsius solius praeceptis ac jussis credat et obediat omnis Ecclesia. Deo quoque indesinenter supplicetur a cunctis de prosperitate ventorum [k 1Kb] . Navigantes omnem tribulationem et omne periculum superent, tanquam mare profundum mundi istius et vitae humanae pelagus navigantes, [Col. 0738C] in quo esuriendum sit et sitiendum; 462 nuditatem quoque ferendam, morbos etiam corporis et aegritudines tolerandas. Insuper et hominum insidiis ac dolo saepe laborandum, quippe qui dispergendos se nonnunquam noverint, sed aliquando etiam congregandos; vomitus quoque et sugillationes ferendas, cum ex confusione peccatorum et rejectione criminum, velut male congregati in visceribus fellis, jactura facienda est, et abjicienda prorsus e corde omnis intrinsecus quae latet amaritudo peccati, si qua forte ex desideriis iniquis, velut ex cibis noxiis, congregata est. Quam utique cum evomuerit quis et abjecerit, ingentis aegritudinis liberabitur morbo; si tamen post vomitum, quae ad sanitatem pertinent sumat. Verumtamen scitote cuncti quod supra omnes vos laboret [Col. 0738D] episcopus; quia unusquisque vestrum suum proprium fert laborem, ille vero et suum et singulorum. Propter quod, o Clemens, tanquam qui omnibus praeesse te noveris, singulos (prout potueris) juva, [Col. 0739A] et singulos releva, qui et singulorum onus et sollicitudinem portas. Unde et ego nunc hanc tibi injungens dispensationem, scio quia accipio gratiam magis quam praesto. Sed esto confidens et fortiter ferens; certus quia laboris tui meritum recipies, cum ad portum quietis incolumem hanc provexeris navem. Ibi mercedes et praemia pro omnium salute suscipies, si hic pro omnium incolumitate vigilaveris. Itaque si te multi e fratribus propter rigorem justitiae odio habuerint, ex hoc quidem non laederis, sed ex hujuscemodi odiis amor tibi conciliabitur Dei. Et ideo satage magis et refuge ne lauderis ab iniquis, et ne a pessime agentibus diligaris; sed potius propter [a 1Kb] justam dispensationem et aequissimam regulam disciplinae a Christo collaudari merearis. Haec cum dixisset, et [Col. 0739B] his similia quamplurima, rursum respiciens ad populum, dixit: Sed et vos, charissimi fratres et conservi mei, huic qui praesidet vobis ad veritatem docendam, in omnibus obedite; scientes quod si quis hunc contristaverit, Christum, qui ei [b 1Kb] docendi credidit cathedram, non recipit. Et tanquam qui Christum non susceperit, nec Deum Patrem suscepisse judicabitur, et ideo nec ipse suscipietur in regno coelorum. Propter quod satagite ad omnem collectam et congregationem semper convenire, ut non velut negligentes et desides a judice Christo condemnemini. Convenientes vero semper ad Clementem, date omnes operam pro ipso sentire, et summo studio favorem vestrum erga ipsum [c 1Kb] ostendere; 463 scientes quia propter singulos vestrum, ipsi magis soli [d 1Kb] infestat inimicus, et in ipsum [Col. 0739C] majora suscitat bella.

Oportet ergo vos summo studio niti ut, omni erga illum vinculo amoris innexi, plenissimo erga eum inhaereatis affectu. Sed et vos quoque ipsi unanimes in omni concordia perdurate, quo facilius etiam illi obedire omnes pari et consensu et unanimitate possitis. Propter quod et vos salutem consequi, et ille possit, obtemperantibus sibi vobis, promptius impositi oneris pondus evehere. (Conc. Vasense II, cap. 6. an. 442.) Quaedam etiam ex vobis ipsis intelligere debetis, si qua sunt quae ipse propter insidias hominum malorum non potest evidentius et manifestius proloqui. Verbi gratia (Conc. Metense ann. 888, cap. 8): Si inimicus est alicui pro actibus suis, vos nolite exspectare ut ipse vobis dicat: Cum illo nolite amici [Col. 0739D] esse; sed prudenter observare debetis, et voluntati ejus absque commonitione obsecundare et avertere vos ab eo cui ipsum sentitis [e 1Kb] adversum; sed nec loqui his quibus ipse non loquitur, ut unusquisque qui in culpa est, dum cupit omnium vestrum amicitias [Col. 0740A] reparare, festinet citius reconciliari ei qui omnibus praeest, et per hoc redeat ad salutem, cum obedire coeperit monitis praesidentis. Si vero quis amicus fuerit his quibus ipse amicus non est, et locutus fuerit his quibus ipse non loquitur, unus est et ipse ex illis qui exterminare volunt Ecclesiam Dei; et cum corpore vobiscum esse videatur, mente et animo contra vos est. Et est multo nequior hostis hic quam illi qui foris sunt, et evidenter inimici sunt. Hic enim per amicitiarum speciem, quae [f 1Kb] inimici sunt gerit, et Ecclesiam dispergit ac vastat. Et cum haec dixisset, in medio coram omnibus manus mihi imposuit, et in cathedra sua, ingenti verecundia fatigatum, sedere me compulit. Cumque sedissem, haec ad me rursum locutus est: Deprecor te, o Clemens, coram omnibus [Col. 0740B] qui praesentes sunt, ut posteaquam (sicut [g 1Kb] naturae debitum est) vitae praesentis finem fecero, Jacobo fratri Domini, descripta breviter, vel quae ad initium fidei tuae spectant, vel etiam quos ante fidem animos gesseris, sed et qualiter mihi ab initio usque ad finem comes itineris et actuum fueris, quaeque per singulas civitates (me disputante) sollicitus auditor exceperis, quique in praedicationibus meis vel verborum fuerit ordo vel actuum, sed qui me finis in hac urbe repererit, sicut dixi, omnia, quam potes, breviter comprehensa, 464 ad ipsum te destinare non pigeat. Nec verearis, ne forte multum de meo exitu contristandus sit, cum id me pro pietate sustinere non ambigat. Erit autem ei grande solatium si didicerit quod post me non imperitus vir aliquis, aut indoctus, atque [Col. 0740C] ignorans divini verbi [h 1Kb] mysterium, et ecclesiastici ordinis disciplinam, vel doctrinae regulam nesciens, susceperit cathedram meam; scit enim quia si indoctus et inscius officium doctoris accipiat, sine dubio discipuli et auditores ignorantiae tenebris [i 1Kb] obvoluti, in interitum demergentur. Unde et ego, mi domine Jacobe, cum haec ab eo praecepta susceperim, necesse habui implere quod jusserat, indicans tibi et de his ipsis, simul et de illis breviter comprehendens, quae per singulas quasque urbes digrediens, aut in praedicationis sermones protulerit, aut in gestorum virtute perfecerit; quamvis tibi de his plurima jam et plenius ante descripta, ipso jubente, transmiserim, sub eo ipso titulo quem ipse praecepit affigi, id est, Clementis itinerarium [j 1Kb] praedicationis Petri.

[Col. 0740D] Sed et nunc exponere jam quae praecepit, Domino opem ferente, incipiam.


[k 1Kb] Explicit epistola Clementis ad Jacobum fratrem Domini de obitu Petri et de ordinatione sua feliciter.



CAPITULUM LXV.
[Col. 0741A]

Domino sancto beatissimo Patri et apostolica sede dignissimo papae LEONI CERETIUS, SALONIUS et VERANUS.

Recensita epistola beatitudinis vestrae, etc., uti habetur, tom. I hujus editionis, inter Leonis litteras epist. 68.



465 CAPITULUM LXVI. [a 2Kb] Cyrillus Nestorio, ut rectum fidei dogma sequatur.

Comperi quosdam existimationi meae detrahentes, apud reverentiam tuam multa garrire, et id crebro frequenterque agere, et maxime tunc cum virorum illustrium atque prudentium praesto esse plurimos vident; et fortasse opinantes tuas aures delectari, non adeo ex voluntate, tales adversum nos voces [Col. 0741B] emittunt: homines nulla quidem in re [b 1Kb] prorsus offensi, nec laesi, sed modeste a nobis clementerque convicti. Unus, quia caecis egentibusque vim faciebat; alter, quia super matrem suam erexit gladium; alius, quia cum ancilla aurum rapuit alienum, et hac semper existimatione vixit, quam nullus [c 1Kb] inimicissimo suo optet evenire. Caeterum talium hominum nullam omnino [d 1Kb] habeo curam, ne videar supra Dominum aut magistrum, vel supra patres nostros mensuram meae mediocritatis extendere. Neque enim fieri potest ut aliquis maledicorum virus et molestiam vitare possit, quamvis rectissime vivat; sed illi maledictionis et amaritudinis os plenum habentes, rationem [e 1Kb] judici omnium reddituri sunt. Ego autem me converto ad id, quod me maxime decet, et te [Col. 0741C] nunc quoque admoneo, quasi fratrem in Domino, ut doctrinam verbi et sensum fidei caute et cum omni observatione facias semper ad populos; sciens plane quod si quis 466 ex his qui in Christum credunt, unum duntaxat scandalizaverit (Matth. XVIII, 6), indignationi subjacebit ingenti; si vero non unus sit, sed multitudo decepta; tunc omni nobis arte [Col. 0742A] [f 1Kb] nitendum est ut circumcidamus seandala, et illis qui quaerunt veritatem, sanam rectamque fidei [g 1Kb] dirigamus rationem. Id autem facile fiet, si Patrum recensentes scripta sanctorum, eos plurimi faciamus; et nosmetipsos consulentes, si in fide consistimus, secundum quod scriptum est (II Cor. I, 5), tum demum rectis illorum atque irreprehensibilibus [h 1Kb] institutis sensus nostros animosque formemus.

[i 1Kb] Ait igitur sancta et magna synodus, ipsum qui est ex Deo Patre naturaliter natus, unigenitum Filium, Deum verum de Deo [j 1Kb] vero, lumen de lumine, per quem et cum quo omnia fecerit Pater, hunc descendisse, incarnatum esse et hominem factum, passum esse, resurrexisse tertia die, et ascendisse rursus in coelos. Haec nos sequi verba debemus; his [Col. 0742B] nos convenit obtemperare dogmatibus, considerantes quid sit incarnatum esse, et hominem factum Dei Verbum. Non enim dicimus quod Dei natura immutata vel conversa facta sit caro; nec quod in totum hominem, qui est ex anima et corpore, transformata sit; sed illud magis quod carnem animatam anima rationali sibi copulaverit, [k 1Kb] et Verbum substantialiter, ineffabiliter et [l 1Kb] indeprehensibiliter factus sit homo et nuncupatus sit etiam filius hominis, non nuda tantummodo voluntate, [m 1Kb] sed nec assumptione solummodo personae; sed quod diversae quidem naturae in unum tamen convenerint, unus tamen ex ambabus Christus et Filius non evacuata aut sublata diversitate naturarum perconjunctionem, sed quia nobis simul effecerunt 467 unum Dominum et Christum [n 1Kb] et Filium. Et caetera quae [Col. 0742C] jam scripta sunt in capitulo XLI, De testimoniis sanctorum Patrum. Adjectum autem in fine. Haec igitur pro charitate in Christo scribo; quaerens tanquam fratrem, et contestans coram Christo et electis angelis [o 1Kb] , ut haec nobiscum et sentias, et doceas; ut Ecclesiarum pax salva servetur, et concordiae charitatisque vinculum indissolubile maneat sacerdotibus Dei.



[a 3Kb] CAPITULUM LXVII. Leo episcopus Leoni Augusto.
[Col. 0743A]

Promisisse me memini, etc., uti habetur, tom. I hujus editionis, epist. 165.



CAPITULUM LXVIII. Item Leo episcopus Juvenali episcopo Hierosolymitano.

Acceptis dilectionis tuae litteris, etc., uti tom. I, epist. 139.



468 CAPITULUM LXIX. Leo episcopus Flaviano episcopo Constantinopolitano.

Lectis dilectionis tuae litteris, etc., uti eodem tom. I, epist. 28.



CAPITULUM LXX. Epistola Leonis papae ad Theodorum episcopum.
[Col. 0743B]

Dilectissimo fratri THEODORO episcopo Forojuliensi LEO episcopus.

Sollicitudinis quidem tuae, etc., uti tom. I, epist. 108.



CAPITULUM LXXI. Dilectissimo fratri Turbio episcopo Asturicensi Leo episcopus.

Quam laudabiliter pro catholicae fidei veritate, etc., uti tom. I, epist. 15.



469 CAPITULUM LXXII. Incipit epistola sancti Leonis papae ad Rusticum Narbonensem episcopum, subditis responsionibus ad ejusdem consulta respondentibus.

[Col. 0743C] Epistolas fraternitatis tuae, quas Hermes archidiaconus tuus detulit, etc., uti tom. I, epist. 167.



CAPITULUM LXXIII. Incipit epistola decretalis ad Anatolium (lege Anastasium) episcopum Thessalonicensem.

Quanta fraternitati tuae a beatissimi Petri apostoli auctoritate, etc., uti tom. I, epist. 14.



CAPITULUM LXXIV. Incipit ejusdem ad Nicetam.
[Col. 0744A]

LEO NICETAE episcopo Aquileiensi.

Regressus ad nos filius meus Adeodatus, etc., uti tom. I, epist. 159.



CAPITULUM LXXV. Item incipit epistola papae Leonis ad Januarium de haereticis et schismaticis.

LEO episcopus JANUARIO episcopo Aquileiensi.

Lectis fraternitatis tuae litteris, etc., uti tom. I, epist. 18.



CAPITULUM LXXVI. Leo universis episcopis per Campaniam, Picenum, Tusciam et universas provincias constitutis, in Domino salutem.

[Col. 0744B] Ut nobis gratulationem facit, etc., uti tom. I, epist. 4.



CAPITULUM LXXVII. Item epistola Leonis de Manichaeis.

LEO universis episcopis per diversas provincias constitutis in Domino salutem.

In consortium vos nostrae sollicitudinis, etc., uti tom. I, epist. 7.



470 CAPITULUM LXXVIII. Leo universis episcopis per Siciliam constitutis in Domino salutem.

Divinis praeceptis, etc., uti tom. I, epist. 16.



CAPITULUM LXXIX. Epistola Leonis papae ad Pulcheriam Augustam.

[Col. 0744C] Quantum praesidii Dominus Ecclesiae suae, etc., uti tom. I, epist. 31.



CAPITULUM LXXX. Epistola Leonis ad Constantinopolitanos.

Licet de his, quae in Concilio Sacerdotum, etc., uti tom. I, epist. 59.



CAPITULUM LXXXI. Item epistola Leonis papae ad Palaestinos.
[Col. 0745A]

Sollicitudini meae, quam universali Ecclesiae omnibusque ejus filiis debeo, etc., uti tom. I, epist. 124.



CAPITULUM LXXXII. Incipit epistola papae Leonis ad Aquileiensem episcopum.

Relatione sancti fratris et coepiscopi nostri Septimi, etc., uti tom. I, epist. 1.



CAPITULUM LXXXIII. Incipit epistola papae Leonis ad Septimum episcopum.

Lectis fraternitatis tuae litteris, etc., uti tom. I, epist. 2.



CAPITULUM LXXXIV. Incipit epistola papae Leonis ad Mauros episcopos.

Cum in ordinationibus sacerdotum, etc., uti tom. I, [Col. 0745B] epist. 12.



471 CAPITULUM LXXXV. Leo sanctae synodo quae apud Ephesum convenit.

Religiosa clementissimi principis fides, etc., uti tom. I, epist. 33.



CAPITULUM LXXXVI. Leo episcopus et sancta synodus quae in urbe Roma convenit, Theodosio Augusto.

Litteris clementiae vestrae, etc., uti tom. I, epist. 44.



CAPITULUM LXXXVII. Leo episcopus et sancta synodus quae in urbe Roma convenit, Pulcheriae Augustae.

Si epistolae quae in fidei causa, etc., uti tom. I, epist. 45.



CAPITULUM LXXXVIII. Incipit epistola Leonis papae ad Julianum episcopum.
[Col. 0745C]

Licet per nostros quos ab Urbe pro fidei causa direximus, etc., eodem tom. I, epist. 35.



CAPITULUM LXXXIX. Incipit epistola Leonis papae ad Theodosium Augustum.

Caesari THEODOSIO religiosissimo et piissimo Augusto LEO papa Ecclesiae catholicae urbis Romae.

Quantum rebus humanis consulere providentia divina dignetur, etc., ibidem, epist. 29.



CAPITULUM XC. Leo episcopus Marciano Augusto per Lucianum episcopum et Basilium diaconem de ambitu Anatolii episcopi.
[Col. 0746A]

Magno munere misericordiae Dei, etc., tom. I, epist. 104.



CAPITULUM XCI. Leo Anatolio episcopo.

Manifestato, sicut optavimus, per gratiam Dei lumine veritatis, etc., uti tom. I, epist. 106.



472 CAPITULUM XCII. Leo episcopus sanctae synodo apud Chalcedonem habitae.

Omnem quidem fraternitatem vestram nosse non ambigo, etc., ibidem, epist. 114.



CAPITULUM XCIII. Leo episcopus Anatolio episcopo.

Diligentiam necessariae sollicitudinis quam fraternitas [Col. 0746B] tua in dirigendis ad nos litteris exsequitur, etc., tom. I, epist. 155.



CAPITULUM XCIV. Leo episcopus Leoni Augusto per Philoxenum agentem in rebus.

Multo gaudio mens mea exsultat, etc., ibidem, epist. 162.



CAPITULUM XCV. Leo Anatolio episcopo per Patricium diaconum.

Lectis dilectionis tuae litteris, quas per filium nostrum Patricium, etc., tom. I, epist. 163.



CAPITULUM XCVI. Leo Anatolio episcopo per Nestarium agentem in rebus.

Si firmo incommutabilique proposito, etc., uti tom. I, epist. 135.



CAPITULUM XCVII. Leo episcopus sanctae synodo apud Chalcedonem constitutae.
[Col. 0746C]

Dilectissimis fratribus in Domino salutem.

Optaveram quidem dilectissimi pro nostri dignitato collegii, etc., eodem tom. I, epist. 93.



CAPITULUM XCVIII. Item ad Dorum Beneventanum episcopum.

Dilectissimo fratri DORO LEO.

Judicium nostrum, quod de te sperabamus, etc., uti tom. I, epist. 19.




[Col. 0745]
PRISCA CANONUM EDITIO LATINA, COMPLECTENS CANONES CONCILIORUM ANCYRANI, NEOCAESARIENSIS, NICAENI, SARDICENSIS, GANGRENSIS, ANTIOCHENI, CONSTANTINOPOLITANI PRIMI ET CHALCEDONENSIS; Quae primum in lucem prodiit ex antiquissimo codice ms. bibliothecae Christophori Justelli; nunc autem cum aliis pervetustis mss. collectionibus collata, integra et emendatior exhibetur. Additur vetustissima interpretatio Latina canonum Nicaenorum ex praestantissimo ms. Vat. Reginae 1997.





ADMONITIO IN COLLECTIONEM SEQUENTEM.

477 1. Priscam canonum editionem Latinam ex antiquissimo ac prorsus singulari ms. exemplo, cui nullum aliud simile invenire uspiam licuit, Gulielmus Voellus et Henricus Justellus Christophori filius Parisiis ediderunt anno 1661, tomo I Bibliothecae Juris canonici veteris, pag. 277 et seqq. Cum vero haec editio ab ipso Dionysio Exiguo Priscae translationis nomine allegata, et ob ejus antiquitatem venerabilis, in hac sola Parisiensi editione inveniatur, quae et rarissima et prohibita paucissimis usui esse potest; cumque praeterea ex unico codice typis impressa, aliquot locis sit mutila, ac nonnullis etiam mendis vitiata; interesse non modicum credidimus si eam hoc loco integram, et, quoad fieri, poterit, emendatam recuderemus. Licet autem nullum codicem Justelliano similem, in quo tota prisca editio continenter exhibeatur, nancisci potuimus, aliquot tamen manuscriptas collectiones diversae originis et antiquas reperimus, in quibus, licet disjunctim ac separatim, omnia et singula ejusdem priscae editionis monumenta inserta fuerunt; ac ex his defectus supplere, et errores non paucos emendare feliciter obtigit. Tales sunt mss. collectiones Vaticana Reginae 1997, in qua praeter Nicaenos canones caeteri omnes ex Prisca sumpti fuere; Lucensis 88, in qua Antiocheni, Constantinopolitani, et Chalcedonenses canones ejusdem versionis Priscae describuntur; Barberina 2888, et Vat. 1342, ubi Nicaeni, Antiocheni, Constantinopolitani et Chalcedonenses ex Prisca inveniuntur decerpti; et codices praecedentis collectionis Quesnellianae, quae Chalcedonenses ex eadem interpretatione recepit. Sardicenses vero canones priscae editioni inserti, cum proficiscantur ex originali Latino, ut alibi demonstravimus, ad manuscripta exemplaria Lucense 88 et Vat. 1342 potissimum exegimus, emendavimus atque supplevimus.

2. Nonnulli hujus versionis barbarie et difficultatibus offenduntur. At quae remotiori aevo Latinitate donata fuere, eodem plerumque vitio laborant, uti animadvertimus in praefatione ad epistolas S. Leonis num. 51, tomo I, neque propterea eruditi viri ejusmodi interpretationes antiquas negligendas putarunt; sed [Col. 0747] ipsas summo studio vulgantes non modicum ex iisdem fructum percipi posse opinati sunt. Ita vero obscura identidem et involuta haec Prisca interpretatio est, ut quamvis ex memoratis collectionibus non pauca emendarimus, plura tamen adhuc difficilia loca supersint, quae non semper librariorum oscitantiae, sed saepius interpretis imperitiae tribuenda videntur. Quae si ex Graeco, vel ex aliis versionibus mutando quasdam voces ad clariorem sensum revocare conaremur, primigenium textum a nobis non exhiberi jure omnes conquererentur. Lectorum vero intelligentiae consulemus vel in postillis margini appositis, vel in notationibus quae ad calcem subjicientur. Quanto autem usui haec versio apud antiquos fuerit, ex iisdem antiquis collectionibus liquet quae ex hac canones derivarunt. Vide quae de hac eadem versione pluribus disseruimus in Tractatu praemisso part. II, c. 2, § 3.

3. Nunc praefatiunculam a Voello et Justello huic interpretationi praefixam hic appendimus.





LECTORI.

»Ut nihil desiderares, erudite lector, quod ad antiquitatis canonicae et ecclesiasticae memoriam conservandam posteris usui esse posset, huic operi nostro Priscam illam canonum editionem Latinam, a caeteris quae hactenus editae sunt aliam atque diversam, quam multi iique gravissimi viri saepe laudarunt, inserendam esse duximus. Hanc ex venerandae antiquitatis codice ms. litteris majusculis et bene quadratis descripto Bibliothecae Christophori Justelli tibi repraesentamus. Continebat olim ille praestantissimus codex canones conciliorum Ancyrani, Neocaesariensis, Nicaeni, Sardicensis, 479 Gangrensis, Antiocheni, Laodicensis, Constantinopolitani I et Chalcedonensis; sed, quod maxime dolendum, synodi Laodicenae integri canones, et maxima pars Sardicensium, cum postrema parte subscriptionum concilii Nicaeni injuria temporum periere. Quae tamen supersunt concilii Sardicensis fragmenta, post Nicaenam synodum collocavimus. Auctorem namque hujusce editionis non dignitatem conciliorum, sed ordinem temporis secutum fuisse in sua collectione verosimile est. Nec obstat quod in eo codice Chalcedonensis synodus ordine praepostero ante Constantinopolitanam ponatur, et canon 28 Chalcedonensis inter Constantinopolitanos referatur; cum id potius allucinationi vel incogitantiae amanuensis qui hunc codicem exscripsit, quam auctoris errori, vel imperitiae tribuendum esse videatur. Et quamvis alia non pauca depravata, corrupta, et confusa in eodem libro passim occurrant, quae non abs re amanuensis errata judicari possent, nobis tamen in tam eleganti et tantae vetustatis cimelio aliquid emendare aut immutare religio fuit; satis esse rati, si ad marginem scriptoris annotaremus.«

4. Tria in hanc praefatiunculam annotanda. Primo falsum est, quod aiunt, Laodicenae synodi integros canones hujus versionis injuria temporum intercidisse. Hos enim ab interprete in Graeco codice quo usus est, haudquaquam inventos, nec Latine redditos satis probabiliter ostendimus in Tractatu loco paulo ante laudato. Secundo quod affirmant in Sardicensibus canonibus codicem fuisse mutilum; qua de causa id acciderit, ibidem ex Stephano Baluzio exposuimus. Tandem quod allucinationi vel incogitantiae amanuensis potius quam interpretis errori tribuitur, Constantinopolitanos canones post Chalcedonenses describi, iisdemque annecti canonem de primatu sedis Constantinopolitanae, qui in Chalcedonensi synodo conditus fuit, falsum pariter credimus. Hanc nimirum praeposteram hujusmodi canonum descriptionem et confusionem nec amanuensi, nec interpreti Latino, sed Graeco alicui codici vertendam arbitramur, ut in eodem Tractatu et in annotationibus ad ipsos canones plenius dicetur.



481 [a 1Kb] INCIPIT [b 1Kb] CAPITULA Canonum Ancyrensium.
[Col. 0747A]

    I. De presbetyris qui immolaverunt in persecutione.
    II. De diaconis [c 1Kb] qui immolaverunt.
    III. De his qui per vim paganizaverunt.
    IV. De his qui multifarie cum paganis conveniunt.
    [Col. 0748A] V. De his [d 1Kb] qui timori lapsi sunt.
    VI. De his [e 1Kb] qui in idolorum loca [Lege locis] comederunt.
    VII. De his qui saepius immolaverunt.
    VIII. De his [f 1Kb] qui et alios suadent idolis immolarem [Lege immolare].
    [Col. 0749A] IX. De his qui in ordinatione nuptias contestantur.
    X. De disponsatis [Lege desponsatis] puellis, et ab aliis corruptis.
    XI. De catechumenis lapsis.
    XII. Ut nullum liceat ordinare chorepiscopum.
    XIII. De his qui abstinent a carnibus.
    XIV. De distrahentibus res ecclesiasticas.
    XV. De his qui in animalibus coierunt.
    XVI. Ut supra, aut in masculis vel corrupti sunt, aut corrumpunt.
    XVII. De ordinatis episcopis et non susceptis.
    XVIII. De his qui virginitatem promittunt, et quasi sororibus [a 1Kb] fingunt commorari.
    482 XIX. [b 1Kb] Qui adulteras habent uxores.
    XX. De his qui ex fornicatione interficiunt natos.
    [Col. 0749B] XXI. De homicidiis.
    XXII. De extra voluntatem homicidio.
    XXIII. [c 1Kb] De divinantibus vel maleficis.
    XXIV. De consciis corruptionis virginum.




Explicit [Lege expliciunt] capitula canonum Ancyrensium.



INCIPIT [d 1Kb] CONSTITUTA ejusdem concilii.

[e 1Kb] Isti canones priores quidem sunt Nicaenis canonibus expositis; sed tamen Nicaeni primo accepti sunt, propter auctoritatem sancti et magni concilii quod factum est in Niciam.



CANONES CONSTITUTI a SS. Patribus qui congregati sunt per sanctum Spiritum in civitate Ancyrense. Tit. XXIV.

De presbyteris qui immolaverunt in persecutione, [f 1Kb] reluctaverunt [Lege et reluctaverunt].

I. Presbyteri qui immolaverunt et iterum resipuerunt, et neque reluctaverunt 483 per remedium aliquem [Lege aliquod], sed ex veritate; neque ante per compositum ea quae egerunt firmantes, ut ostenderent se quasi suppliciis missos, ut videantur et [Col. 0750A] credantur per schemate [g 1Kb] offerri eis; de istis placuit honorem quidem secundum cathedram eos habere; [h 1Kb] offerre autem eos, aut patere [Lege pascere], aut agere, aut sacro ministerio ministrare non liceat.


De diaconis qui immolaverunt.

II. Diaconi similiter qui immolaverunt et postea resipuerunt, dignitatem quidem suam habere, et cessare eos a sacro ministerio panis et calicis, non portare, [i 1Kb] neque praedicare. Si autem aliqui episcoporum [j 1Kb] ipsorum scientes laborare eos, humilitatem mansuetudinis habere, voluerint plus aliquid dare eis, vel minuere, in eorum esse potestate.


De his qui in fuga tenti per vim paganizaverunt.

III. Qui fugientes tenti sunt, aut a domesticis suis traditi [k 1Kb] , aut substantias suas perdiderunt; passos [Col. 0750B] autem supplicia, aut in carcerem missos clamantes Christianos se esse tentos adque in manibus ferro violenter mittentes, et escam cum paganis necessitate acceperunt, confitentes quia sunt Christiani, et luctum de hoc quod evenit semper ostendentes, cum omni humilitate et scemate bonitatis, et saeculi hujus humilitate istos, quasi foris a peccato factos, de communione non privari. [l 1Kb] Sin autem privati sunt ab aliquibus, ut possent plus probari, et ab aliquot mox suscipi. Haec autem similiter apud clericos vel laicos. Discussum est, ut si possibile et laici tale necessitate subjecti ad provectionem honoris possunt [Lege possint] venire. Placuit ergo et istos, quasi nihil peccantes, aut antea inveniatur recta 484 vita eorum, ad ordinationem venire cleri.


[Col. 0750C] De his qui multifarie [m 1Kb] egerunt paganis [Lege cum paganis].

IV. De his qui per vim immolaverunt, qui et aput idolis [Forte idola] coenaverunt, quanti et scemate [n 1Kb] inlustri ascenderunt, et veste usi sunt pretiosa, et acceperunt ex praeparata coena [o 1Kb] diversi; placuit eos [p 1Kb] audire, et subjacere eos tres annos, orationi [Col. 0751A] simul communicare eos biennio, et sic ad perfectum venire. Quanticunque vero ascenderunt cum veste in luctu, et recumbentes comederunt cum tristitia et lacrymis, si compleverunt subjectum triennium, sine oblatione recipiantur. Si autem [a 1Kb] non ederunt, biennio subjecti sint, et tertio anno communicent sine oblatione ut perfecti quarto anno accipiant. Episcopi autem habere potestatem, mores conversionis eorum probantes, humaniter aut amplius addere tempus: [b 1Kb] obiens autem et vita qui antecedet et qui [Lege quae antecessit et quae] sequitur probatur [Lege probetur]. Et sic humanitas superadnumeretur.


De his qui timori paganizaverunt.

V. De his qui [c 1Kb] per minas et timorem paganizaverunt, [Col. 0751B] per supplicia et substantiae perditionis [Lege perditionem] aut transmigrationis [Lege transmigrationem] immolaverunt, et usque ad presente tempore [Lege ad praesens tempus] non poenituerunt, neque conversi sunt, et nunc extra tempore synodi supplicantes [d 1Kb] et in sensum conversionis venientes; placuit eos usque ad majorem diem ad audientiam suscipi, et post majorem diem subjacere triennio; et postea communicare sine oblatione, et sic venire ad perfectum, ut tempus sex annorum compleant. Si autem aliqui ante synodum suscepti sunt ad poenitentiam, ab illo tempore numerari eis principium annorum sex. Si autem [e 1Kb] aliqui periculum mortis, vel exspectatio ab 485 infirmitate, aut alterius [Lege alia aliqua] occasione, oportet istos sub hora [Col. 0751C] suscipi.


De his qui in idolorum locis comederunt.

VI. De his qui in festivitate [f 1Kb] in locis abominandis Gentilium simul edunt, et suam escam defendentes [Lege deferentes] pollutam comederunt, placuit eos biennio subjacere, et sic suscipi, quia oportet post oblationem unumquemque episcopum eos probare, et vitam singulorum agnoscere.


De his qui [g 1Kb] saepius immolaverunt.

VII. Qui secundo et tertio immolaverunt per vim, quatuor annis subjaceant, et duo sine oblatione communicent, et septimo ad perfectum suscipiantur.


De his [h 1Kb] qui et alios suadent idolis immolare.

VIII. Quanti autem non solum apostatarunt, sed [Col. 0752A] et fratres sollicitaverunt, et rei fuerunt pro hoc quia [Subauditur fratres] sollicitati sunt, hi tribus annis locum audientiae suscipiant, in aliis autem sex annis [i 1Kb] locum eo quo deciderunt vacent, alium autem annum communicent sine oblatione, ut decem annos complentes [j 1Kb] perfectum suscipiant locum: in hoc autem oportet eorum custodire vitam.


De diaconibus qui in ordinatione [k 1Kb] nubtias contestantur

IX. Diaconi qui sunt ordinandi, si contestati sun ante ordinationem, et dixerunt oportere se nubere, non posse eos sic manere, hi post hoc nubentes, sint in ministerio pro quod praeceptum [Id est concessum] eis est ab episcopo. Si autem aliqui [l 1Kb] non contestati tacuerunt, et placuit eis in ordinatione perseverare innupti, et postmodum venerunt ad nuptias, cessare [Col. 0752B] eos omnino a ministerio diaconi.


486 De puellis quae sponsatae sunt, et [m 1Kb] ab aliis distipulatae sunt.

X. Quae sponsatae sunt, et ab aliis sunt raptae, placuit post hoc eas reddi cui ante desponsatae sunt, etiamsi [n 1Kb] et vim ab his aliquid perpessae sint.


De his qui cum catechumeni essent immolaverunt.

XI. Qui ante baptismum immolaverunt, postea autem baptizati, placuit eos ad officium venire, [o 1Kb] sicut eos qui et baptizati sunt.


Ut non sine episcopo liceat [p 1Kb] quemquam ordinare ab iis qui dicuntur chorepiscopi.

XII. Chorepiscopis non licere presbyteros aut diaconos ordinare, sed neque presbyteris civitatis sine [Col. 0752C] jussione episcopi, [q 1Kb] sed cum eisdem litteris eundi ad singulas parochias.


[r 1Kb] De his qui abstinent a carnibus.

XIII. Qui in clero sunt presbyteri vel diaconi abstinentes a carnibus, placuit ut tangerent; [s 1Kb] et si non obaudierint canonem, placuit cessare eos de ordine.


[t 1Kb] De his qui temere res ecclesiasticas distrahunt.

XIV. De his quae adpertinent Dominico, [u 1Kb] si qua, dum non esset episcopus, presbyteri venundaverunt, revocare, atque repetere Dominicum; et in arbitrio episcopi esse, si oportuerit, recipere pretium, sive [v 1Kb] reditus eorum quae sunt venundata, reddere in his ipsis pretium.


[Col. 0753A] 487 De his qui in [Lege cum] animalibus [a 1Kb] coierunt.

XV. Qui animaliter in animalibus tale aliquid committunt, [b 1Kb] qui amplius [Lege prius] quam viginti annorum fuerint, et hoc commiserint, quindecim annis subjaceant, et sic communionem mereantur orationum, et in hoc perdurantes annis quinque tunc oblationes attingant. Requiratur autem eorum vita quae sit adhuc subjacentibus, et sic mereantur humanitatem; si autem incessanter ad peccandum perseveraverint, longam habeant poenitentiam. Quanti superfuerint [Supple hanc] aetatem, et si uxores habentes [c 1Kb] peccaverint in hoc delicto, viginti quinque annis subjaceant, ita ut post quinquennium communionem orationis mereantur. Si autem et aliqui et uxores habentes, et amplius quinquaginta annorum hoc peccantes, [Col. 0753B] in exitum vitae suae mereantur viaticum accipere.


De his qui in animalibus aut masculis, aut aliquando corrupti sunt, aut corrumpunt libidini.

XVI. Pro his qui in animalibus, aut animalia fraciscunt [Lege fracescunt], vel in masculis [d 1Kb] leprosi efficiuntur, de his praeceptum est, ut cum eis [e 1Kb] qui tempestatem patiuntur, orare.


De his qui in episcopatu sunt probati, et non suscepti.

XVII. Qui in episcopatum consecrati sunt, et non suscepti in parociis in quibus sunt nominati, [f 1Kb] et in aliis voluerint ire parociis, et per vim obprimere ibidem constitutos, et lites contra eos movere; [g 1Kb] ipsos perpelli et alienare [Lege alienari]. Si autem voluerint in presbyterium [Lege in presbyterio] in quo [Col. 0753C] fuerunt primum sedere [h 1Kb] ut presbyteri, non eos pelli. Si enim voluerint resultare eis qui ibidem sunt constituti episcopi, expelli eos censemus [i 1Kb] et de ordine presbyterorum, et fieri expraedicatores.


488 De eis qui in virginitate [j 1Kb] se permanere promittunt, et quasi sororibus fingunt commanere.

XVIII. Quanti virginitati se promiserunt, [k 1Kb] et evacuantes promissum, bigami constitutionem sectantur. Cui [Lege quae] vero convenerint virgines aliquibus sicut sorores, vetamus.


De his qui adulteras habent [l 1Kb] mulieres, at ipsi adulterant.

XIX. Si alicujus uxor adulterata fuerit, aut adulterium [Col. 0754A] [m 1Kb] vir suus commiserit, septem annis oportet eum subici, et postea perfectam communionem mereri, secundum gradus qui procedunt.


De eis quae gemunt ex fornicatione et [n 1Kb] interficiunt natos.

XX. [o 1Kb] Quae erunt fornicatae, et interficiunt natos, et festinant abortivum facere, primum constitutum usque ad exitum vetuit; et hoc definito humaniore [Lege ut et humanius] aliquid consequantur, constituimus eas decennio tempore, secundum gradus qui sunt constituti.


De homicidiis.

XXI. De voluntarie homicidio admisso subjacent quidem omni tempore; et de perfecto ad finem vitae mereantur viaticum.


[Col. 0754B] De extra voluntatem homicidio.

XXII. [p 1Kb] De homicidio extra voluntatem admisso primum constitutum in septem annis praecepit perfecti dignum esse; et ut fiat secundum gradus constitutos, quinquennium censemus perficere.


De his qui quoquo modo divinant.

XXIII. Qui [q 1Kb] divinant et consuetudines gentium sequentes, aut introducentes 489 aliquos in domibus suis [r 1Kb] ad requisitionem divinando, qualibet causa maleficiorum, aut incantantium, si de clero sunt, abiciantur; si vero saeculares, in canone jaceant quinquennii secundum gradus definitos.


De his qui conscii sunt corruptionis virginum.

XXIV. Si desponsatus aliquis puellam, corrupit [Col. 0754C] sororem ejus, ut gravet [Lege gravidam fecit] eam, nupserit [s 1Kb] autem quam desponsavit; postmodum quae corrupta est laqueo se suspendit; hi qui conscii sunt praecipiuntur undecim annis suspendi constanter, secundum gradus qui jam ordinati sunt.


[t 1Kb] Et subscripserunt:

    Vitalis Antiociae.
    Marcellus Ancyrae.
    Agricolaus Caesariae.
    Lupus [u 1Kb] Tarsi.
    Basilius Amesays [Lege Amaseae].
    Philadelphus Juliopolis.
    Eustolus Nicomediae.
    [Col. 0755A] [a 1Kb] Heraclius Zenoniae [Lege Zeloniae].
    Petrus [b 1Kb] Iconii.
    Nunechius Laodiciae.
    Sergianus Antiociae Pisid.
    Epidaurus Perges.
    Narcissus Merodiades [Lege Neroniadis].




Explicit constituta canonum Ancyrensium.



INCIPIT CAPITULA Canonum Neocaesariensium.

    I. De presbyteris lapsis.
    II. [c 1Kb] De nubtias [Lege nubtiis] duorum fratrum.
    III. De his qui pluribus mulieribus nupserint.
    IV. De his qui constituti sunt fornicarive [Lege constituunt fornicari], et vetantur.
    V. De catechumenis lapsis.
    [Col. 0755B] 490 VI. Mulieres praegnantes quae sunt catechuminas [Lege catechumenae] baptizandas.
    VII. In nuptiis bigami presbyteri orare non debent.
    VIII. De his qui adulteris mulieribus sociantur.
    IX. De his qui ante ordinem peccant, et postea confitentur.
    X. De diaconis similiter.
    XI. [d 1Kb] Qua aetate debeant clerici in ordine promoveri.
    XII. De his qui in aegritudine baptizantur.
    XIII. De presbyteris parociae.
    XIV. De numero diaconorum.


Expliciunt capitula Neocaesariensium.



INCIPIT TEXTUS ejusdem concilii.

[e 1Kb] Isti canones secundi sunt Ancyrensium Neocaesariam [Col. 0755C] [Lege Neocesariae] sunt expositi, et hi priores sunt Nicaenis.


De presbyteris lapsis.

I. Presbyter si nubserit, deponi eum de ordine; si autem fornicatus fuerit, [f 1Kb] aut in quolibet adulteraverit, pelli eum a communione etiam, et ad poenitentiam adduci censemus.


De nubtias [Lege nubliis] duorum fratrum.

II. Mulier si nubserit, et a duobus fratribus corrupta fuerit, expellatur usque ad mortem; tamen in hora mortis sui [Lege suae] viaticum accipiat, si agnoverit errorem; et si jam corrupta vetaverit nubtias, et egerit poenitentiam, perfectam mereatur communionem. Si vero moriatur mulier in talibus nubtiis posita, aut vir talis corruptor, difficilis eorum [Lege [Col. 0756A] ejus] qui remanet, poenitentiae [Lege poenitentia] remittatur.


491 De his qui multum nubserint.

III. [g 1Kb] De his qui pluribus nubtiis inciderunt, tempus quidem agnitus qui [Lege agnitum quod] institutum est; conversatio autem et fides eorum perincidet [Id est abbreviabit] tempus.


De his qui constituunt fornicari, et vetantur.

IV. Si [h 1Kb] disponens aliquis et desiderans mulierem alienam, dormire cum ea et constituerit, et non veniat ad dispositum suum, apparet quia gratia Dei liberatus est.


De catechumenis peccantibus.

V. Catechuminus si in Dominico [i 1Kb] catechuminum [Col. 0756B] stat in ordinem [Lege catechumenorum stat in ordine], iste autem si pareat peccans, genua flectat. [j 1Kb] Si autem genua flectens et audiens jam non peccaverit, consequatur gratiam; si autem audiens adhuc peccat, expellatur.


De praegnantibus mulieribus.

VI. Mulierem gravidam oportet baptizare quandoque voluerit; nihil enim hoc communicat qui nascitur, quoniam singuli propriam voluntatem ad confessionem ostendunt.


In nuptiis bigami presbyteros non orare.

VII. Presbyterum ad nuptias bigami non comedere; quia poenitentiam petens bigamus, [k 1Kb] quis ausus est presbyter ut propter convivium componat nuptias.


[Col. 0756C] De his qui mulieribus adulteris sociantur.

VIII. Mulier cujusque adulterata laico constituto [l 1Kb] si doceatur, talis ad ministerium venire non potest. Si autem postquam ordinatus fuerit adulteretur, dimittere eam debet; si autem convivere cum ea voluerit, non potest attingere quod ei creditum est ministerium.


492 De his qui ante ordinem peccant.

IX. Presbyter si ante peccavit corpore, probetur et confiteatur, quia peccavit antequam ordinaretur, non offerat, permanens in reliquis; [m 1Kb] pro reliqua festinantur migrare; quia reliqua peccata dixerunt multi per manus impositionis [Lege impositionem] posse dimitti. Si autem ipse non confiteatur, et argui palam non potuerit, insuper hoc facere potest.


[Col. 0757A] De diaconis similiter.

X. [a 1Kb] Si in hoc ipso peccato diaconus inciderit, ministerii locum non habeat.


[b 1Kb] Qua aetate debeant ad ordines promoveri.

XI. Presbyter ante triginta annos non ordinetur: etsi forsitan sit homo dignus, [c 1Kb] tamen hoc in eo observari debere, quia Dominus in trincesimo anno baptizatus docere coepit.


De his qui in aegritudine baptizantur.

XII. Si quis aegrotus baptizatus fuerit, in ordinem presbyteri venire non potest, quia non ex voluntate fides [d 1Kb] ei accessit, sed ex necessitate. [e 1Kb] Si forte enim postmodum ferventiam fidei, aut hospitalitatem hominum erogata probetur.


De presbyteris [f 1Kb] diocensium.

[Col. 0757B] XIII. De aliquibus locis presbyteri in Dominico civitatis offerre non possunt, praesente episcopo aut presbyteris civitatis; neque panem dare in oratione, neque calicem. Si autem absentes sint, et in oratione vocatus fuerit [g 1Kb] qui de eo loco est chorepiscopus, solus dat; quia chorepiscopi sunt quidem forma de septuaginta, et sicut comministrantes propter curam pauperum offerent, honorantes eos.


De numero diaconorum.

XIV. Diaconi septem debent esse secundum canonem. Et si fortiter [Lege forte] magna sit 493 civitas; sed ut credas inquire a volumine Actuum Apostolorum.


Et subscripserunt qui convenerant in synodo Neocaesariae.

[Col. 0757C] Vitalis, [h 1Kb] Lupus, Leontius, Basileus, Gregorius, Longinus, Heraclius, [i 1Kb] Amphition, [j 1Kb] Sebius, Erytrius, [k 1Kb] Xantulus, Valentinus, Narcissus, Dicasius, Alphion, Germanus, Gerontius, Stephanus, [l 1Kb] Salaminus, Leontius.


Expliciunt constituta canonum Neocaesariae.



[m 2Kb] INCIPIUNT CONSTITUTA canonum sanctorum Patrum qui apud Nicaeam sunt congregati.
[Col. 0758A]

Incipiunt capitula Nicaeni concilii.

    I. De his qui se abscidunt vel eunicizant.
    II. De neophitis.
    III. De commanentibus.
    494 IV. De ordinandis episcopis.
    V. De his qui excommunicantur per singulas provincias.
    VI. De primatu Ecclesiae Romanae.
    VII. De honore Hierosolymitani episcopi.
    VIII. De his qui nominantur Cataroae (lege Cathari).
    IX. De his qui inexaminati ordinantur.
    X. De his qui in persecutione negaverunt fidem.
    [Col. 0758B] XI. De his qui praevaricati sunt praeter necessitatem.
    XII. De reconciliatione danda.
    XIII. De catechumenis lapsis.
    XIV. De clericis ne de civitate ad aliam transeant.
    XV. Ut nullus alienum suscipiat clericum et promoveat.
    XVI. Ut nullus alienum clericum ordinet.
    XVII. Ut nullus clericus feneret.
    XVIII. De diaconi [lege diaconis], ne supra presbyteros possint.
    XIX. De Paulianistis baptizandis.
    XX. De diaconissis.
    XXI. De flectendo genu.




Explicit capitula Nicaeni concilii.



INCIPIT PRAEFATIO NICAENI CONCILII.
[Col. 0758C]

[n 1Kb] Concilium sacrum venerandi culmina juris
   Condidit, et nobis congrua frena dedit,
Ut bene fundatus justo moderamine possit
   Intemerata gerens clericus ordo regi:
Pontifices summi veterum praecepta sequentes,
   Planius haec monitis exposuere suis;
[Col. 0759A] Hinc fidei nostrae se pandit semita, et omnes
   Errorum damnant dogmata sancta vias.
Quisque Dei famulus fuerit, Christique sacerdos,
   495 Hoc sale conditus dulcia mella fluet.


Explicit praefatio.



INCIPIT FIDES NICAENI CONCILII.

Cum convenisset sanctum et magnum concilium aput Niciam [a 1Kb] metropolim Bythiniae, statuta sunt quae infra scripta sunt. Et placuit ut haec omnia mitterentur ad episcopum urbis Romae Silvestrum. Facta est autem synodus [b 1Kb] consulatu Constantini Aug. et Licinii XIII kal. Jul., qui est aput Graecos 18 dies, mensis eorum secundus, anno ab Alexandro 636.

Ab universis episcopis dictum est.


Confessio fidei.

[Col. 0759B] Credimus in unum Deum Patrem omnipotentem, omnium visibilium et invisibilium factorem; et in unum Dominum Jesum Christum [c 1Kb] natum ex Patre unigenitum, hoc est ex substantia Patris; Deum verum de Deo vero, natum, non factum, homousion, hoc est ejusdem cum Patris substantia [Lege cum Patre substantiae], per quem omnia facta sunt quae in coelo et quae in terra; qui propter nos homines et propter nostram salutem descendit, [d 1Kb] et incarnatus est, et homo factus, passus est, et resurrexit tertia die, ascendit in coelum, unde venturus est judicare vivos et mortuos; et in Spiritum sanctum. Eos autem qui dicunt: [e 1Kb] erat tempus quando non erat, et prius quam nasceretur non erat, et quia ex nullis subsistentibus factus est, aut ex alia substantia vel [Col. 0759C] essentia dicunt esse , hoc est convertibilem aut mutabilem Filium Dei, hos anathematizat catholica et apostolica Ecclesia.


[f 1Kb] De his qui seipsos abscidunt, vel eununcizant, in totum ad clerum admitti non debere.

I. Si quis per languorem a medicis sectus est, aut barbaris abscissus, iste remaneat 496 in clero; si quis autem sanus se abscidit, etsi in clero [g 1Kb] positum, abici oportet, et caeterum nullum ex his debere promoveri. Sicut autem hoc manifestum est de his qui se audent abscidere, ita eos qui a barbaris aut a dominis castrati sunt, [h 1Kb] invenientur etiam alias tales digni, ad clerum applicat canon.


[Col. 0760A] De neophitis qui post baptisma ad clerum adplicantur.

II. [i 1Kb] Plurima sive necessitate, aut aliter festinantibus hominibus facta sunt extra canonem ecclesiasticum, ut homines ex gentili vita nuper accedentes ad fidem, et pauco tempore catechizati, statim spiritale lavacrum accipiant, et cum baptizati fuerint, promoveantur ad episcopatum aut presbyterium, bene haberi placuit; de caetero nihil tale fieri. Nam et tempore opus est qui catechizatur, et post baptisma adprobatio amplius manifesta. Etenim est apostolica scribtura quae dicit non neophytum (I Tim. III), ne forte stupore ductus in judicium incidat et laqueum diaboli. Si autem procedente tempore animae aliquid [Lege aliquod] peccatum inveniatur circa aliquam personam, et convincatur a duobus vel tribus [Col. 0760B] testibus, cesset iste a clero. Si quis autem praeter haec facit, quasi adversus sanctum et magnum concilium superviens, ipse se periclitans privabitur a clero.


[j 1Kb] De commanentibus.

III. De mulieribus quae cum episcopis vel presbyteris, vel diaconibus commorantur, sive viduae vel virgines, interdixit omnimodo sanctum et magnum concilium, neque episcopo, neque presbytero, neque diacono, neque ex his qui in clero sunt, licere secum commanere, praeter forte sororem, aut Tiam [In Graeco , Italice Zia], aut solas personas quae refugiunt omnem suspicionem.


497 De ordinandis episcopis.

IV. Placuit autem ut ab omnibus episcopis qui [Col. 0760C] sunt in provincia ordinari episcopum. Si autem difficile [k 1Kb] erit hoc propter urgentem necessitatem aut longitudinem itineris, omnimodo tres in unum convenientes oportet constitui [Lege constituere] episcopum, consentientes [l 1Kb] et hi qui absentes fuerint, per scribta sua, tanquam si praesentes; confirmationem autem eorum quae fiunt habentes [m 1Kb] uniuscujusque provinciae metropolitani.


[n 1Kb] De his qui excommunicantur per singulas provincias.

V. Sive de clero sit [Lege sint], sive de laico agmine, ab episcopis per singulas provincias obtineat sententia secundum canonem; eos vero qui ab aliis abiciuntur, ab aliis [o 1Kb] non suscipiendos aut admittendos. [Col. 0761A] Requirantur autem ne pusillanimitate, aut pertinacia, aut aliquo alio episcopi odio excommunicati sint. Ut autem hoc decentem adquisitionem accipiat, bene haberi placuit, [a 1Kb] et singulis annis per singulas provincias bis in anno concilia fieri, ut omnes simul episcopi in unum congregati tales quaestiones inquirant; et si qui incunctanter offenderint episcopum suum, et rationabiliter excommunicati apud omnes esse probatum et omnium concilio innotescat, quandiu episcopo placeat humaniorem pro his ferre sententiam. Concilia autem fiant, unum quidem ante Quadragesimam, ut omnium animositate amputata, munus mundum offeratur Deo; secundum vero fiat circa autumnum tempus.


[Col. 0761B] 498 De primatu Ecclesiae Romanae vel aliarum civitatum episcopis.

VI. [b 1Kb] Antiqui moris est ut urbis Romae episcopus habeat principatum, ut suburbicaria loca, et omnem provinciam [c 1Kb] suam sollicitudine gubernet. Quae vero apud Aegyptum sunt, Alexandriae episcopus omnium habeat sollicitudinem. Similiter autem et circa Antiochiam, et in caeteris provinciis privilegia propria serventur metropolitanis Ecclesiis. Omnimodo autem manifestum est illud, ut si quis sine arbitrio ejus qui est in metropolim constituerit episcopum, hunc censuit sanctum et magnum concilium non [d 1Kb] esse episcopum. Si vero communi omnium rationabili [Supple electioni], et secundum canonem ecclesiasticum, duo aut tres propter propinquas [Dion. melius, proprias] inimicitias contradixerint, obtineat sententia [Col. 0761C] plurimorum [e 1Kb] quia consuetudo obtinuit, et traditio antiqua apud Hierosolyma.


De honore Hierosolymitani episcopi.

VII. Quoniam consuetudo obtinuit, et traditio antiqua, ut qui in Helia est episcopus, id est Hierosolymis, honoretur, et habeat [f 1Kb] secundum ordinem suum honorem, metropolitani manente dignitate.


De his qui nominantur [g 9Kb] Catharoes.

VIII. De his qui sepios [Lege seipsos] Catharos, id [Col. 0762A] est, mundos vocant. Si quis ex his ad Ecclesiam catholicam veniat, placuit sancto et magno concilio huic, ut per manus impositionem sacerdotum maneat in clero. Ante omnia autem [h 1Kb] hoc manifestum sit, profiteri se quod consentiat et sequatur catholicae et apostolicae Ecclesiae dogmata, 499 hoc est et cum bigamis communicare, et cum his qui in persecutione lapsi sunt, circa quos et tempus constitutum est, et dies definitus, ut sequantur in omnibus quae placuerint catholicae Ecclesiae. Ubicunque [i 1Kb] vero fuerint sive in castellis, sive in vicis, sive in civitatibus, veniam mereantur, ordinati vero in clero sint, et in eodem statu permaneant. [j 1Kb] Quod cum autem [Supple ad] catholicae Ecclesiae episcopos aut presbyteros accesserint, manifestum quia episcopus quidem [Col. 0762B] Ecclesiae habebit dignitatem episcopatus; qui autem nominatur aput eos qui se mundos dicunt, in Ecclesia catholica presbyterii honorem habebit, nisi forte placuerit episcopo honoris sui eum frui; si vero non ei placuerit, providendum est locum ubi aut corepiscopatus, aut presbyterii sit, ut in clero omnino esse videatur, ut non videantur in [k 1Kb] una civitate duo episcopi esse.


[l 1Kb] De ordinandis episcopis et presbyteris.

IX. Si qui inexaminati promoti sunt episcopi vel presbyteri, et postea interrogati confessi sunt delicta sua, vel ab aliis convincti, et praeterea confitentibus citra ordinem et disciplinam moti homines manus eis temere imposuerunt; tales enim canon non suscipit: quod autem inreprehensibile est defendit catholica [Col. 0762C] et apostolica Ecclesia.


De his qui negaverunt in persecutione.

X. Quicunque ordinati sunt per ignorantiam de his qui lapsi sunt, aut dissimulantibus eis qui eos ordinaverunt, hoc non praejudicat canoni ecclesiastico; cogniti enim [m 1Kb] dejiciuntur.


500 De his qui praevaricati sunt praeter necessitatem [n 1Kb] .

XI. Hi qui praevaricati sunt praeter ablationem facultatum, [Col. 0763A] aut pericula, aut tale aliquid quod factum est sub tyrannide Licinii, placuit sancto concilio huic, licet indigni sint misericordia Dei, verumtamen placuit misereri eis. Quotquot igitur dignam poenitentiam egerint, triennio inter audientes sint, et septem anni prostrati jacebunt, biennio autem sine Eucharistia communicabunt plebis orationibus. [a 1Kb] Qui autem vocati sunt ad gratiam, et confessi, primos impetus suos ostendunt proicientes baltea, postea vero reversi sunt ad vomitum suum, quidam enim [b 1Kb] et pecunias dederunt, et multa munera, ut rursus militiam reparent; hi decem annis prostrati jacebunt post triennii auditionis tempus. In omnibus autem his oportet discutere eorum voluntatem et poenitentiam; quotquot enim timore et lacrimis, et perseverantia, [Col. 0763B] et bonis operibus conversationis [Lege conversionem] opere, non simulatione demonstrantes, isti adimplentes tempus constitutum auditionis, sine dubio communicabunt [c 1Kb] orationi; postea vero licebit episcopo humanitatis auxilium eis impertiri. [d 1Kb] Qui autem indiscrete tulerunt, vel neglegenter, et ingressu [Lege ingressum] Ecclesiae sibi sufficere arbitrati sunt ad conversationem [Lege conversionem], omne compleant tempus.


De reconciliatione danda morientibus.

XII. Vetus et [e 1Kb] canonica lex custodietur in eis, et nunc si qui mori speratur, novissimo jubamine viatico non privetur; si vero disperatus Eucharistia promerita, si oblatione percepta iterum ad superstes [Col. 0763C] redeat, sit inter eos qui orationibus tantum communicant. Omnino autem cuilibet morituro petenti sibi dari gratiam, episcopus cum probatione [f 1Kb] oblationem tradat.


501 De cathecumenis lapsis [g 1Kb] .

XIII. De catechumenis lapsis, placuit sancto et magno concilio ut triennio audiant Scripturas tantum; postea vero communicent oratione cum catechumenis.


De clericis, ne de civitate ad aliam transeant.

XIV. Propter frequentem tumultum et seditiones quae factae sunt, placuit omnimodis auferri consuetudo quae est contra canonem, ut si inventi fuerint in quibusdam partibus de civitate ad civitatem migrare, [Col. 0763D] nec episcopo, nec presbytero, nec diacono liceat. Si quis autem post sancti et magni concilii definitionem, tale aliquid temptaverit, aut sese dederit negotio, infirmabitur omnimodo hujusmodi machinatio, et restituetur [Col. 0764A] Ecclesiae cujus episcopus, aut presbyter, aut diaconus fuerit ordinatus.


De non suscipiendis alterius Ecclesiae clericis.

XV. Si qui facile se periculo ingerentes, neque timorem Dei ante oculos habentes, neque ecclesiasticum canonem scientes, discedunt [h 1Kb] ab Ecclesia sua presbyteri, aut diaconi, aut quicunque in canone sunt constituti, isti nullo modo suscipi debent in alia Ecclesia, sed omnem eis necessitatem imponi debere reverti ad suas Ecclesias; si vero permanserint in obstinatione sua, excommunicatos esse oportere.


De non ordinando quemquam qui ad alium pertinet.

XVI. Si quis autem ausus fuerit per subreptionem aut contumaciam hoc agere, ut qui ad alium pertinet, [Col. 0764B] sibi vindicando eum constituerit episcopum vel presbyterum, inrita fiat ejus ordinatio.


Ut nullus clericus feneret.

XVII. Quoniam plures in canone constituti avaritiam et lucra turpia sectantes, obliti sunt sanctae Scripturae dicentis, qui pecuniam suam non dedit ad usuram (Psal. XIV), et fenerantes centesimas exigunt; juste statuit sanctum 502 et magnum concilium, ut si quis inventus fuerit post hanc definitionem usuras accipiens ex hoc contractu, aut quovis modo tale negotium gerens, aut dimidiam exigens, aut aliud quid excogitans turpis lucri gratia, abiciatur a clero, et alienus a communione et a canone ecclesiastico fiat.


[Col. 0764C] De diaconis ne supra presbyteros sint.

XVIII. Pervenit ad sanctum et magnum concilium quod in quibusdam locis et civitatibus episcopis et presbyteris Eucharistiam diaconi porrigant, quod neque canon, neque consuetudo tradidit, ut qui potestatem non habent offerendi hii [Lege ii] offerentibus corpus Christi [i 1Kb] porrigant; illud etiam cognitum est a nobis, quod quidam diaconi per usurpationem et temeritatem corpus Christi priores contingant. Omnia igitur haec amputentur, et maneant diaconi in priori ordinatione, scientes quoniam quidem episcoporum ministri sunt, presbyterorum autem inferiores sunt; accipiant autem secundum ordinem post presbyteros, dante eis aut episcopo aut presbytero; [Col. 0764D] [j 1Kb] etiam nec sedere eis permittitur in medio presbyterorum; extra canonem est enim, et extra ordinem quod fit. Si quis vero noluerit obedire post haec statuta, privabitur [k 1Kb] de ordine diaconii.


[Col. 0765A] De Paulianistis [a 1Kb] .

XIX. De Paulianistis qui refugiunt ad catholicam et apostolicam Ecclesiam, decretum est hos omnino rebaptizari. Si quis autem eorum praeterito tempore in clero fuerunt constituti, siquidem inlibati et inreprehensibiles fuerint inventi, per manus impositionem episcopi Ecclesiae catholicae ordinandi erunt in ordine clericorum; si vero discussio eos minus idoneos invenerit, [b 1Kb] deponi eos convenit, et sint in ordine laicorum; similiter autem, et de eorum [c 1Kb] diaconissis, et de omnibus his qui in eodem canone versantur, eadem forma servabitur.


De diaconissis.

XX. Meminimus autem de diaconissis [d 1Kb] quae in scismate sunt constitutae, quoniam neque per manus [Col. 0765B] impositionem sunt 503 ordinatae, omnino inter laicas oportet eas dinumerari.


De flectendo genu.

XXI. Quoniam quidam sunt qui die Dominico flectunt genu, et in Pentecostes diebus, placuit [e 1Kb] [Col. 0766A] sancto et magno synodo cunctos in omnibus locis constanter et consentienter stantes Dominum orare debere [f 3Kb] .


[g 1Kb] Et subscripserunt.

Osius episcopus civitatis Cortubensis provinciae Spaniae dixit: Ita credo, sicut superius scriptum est.

Victor et Vincentius presbyteri urbis Romae.


504 [h 1Kb] Alexandriae.
    Alexander Alexandriae magnae.
    Alphocration [i 1Kb] Alphocratiensis.
    [j 1Kb] Adamantius Cinensis.
    Arbitio de Pharbeto.
    Philippus [k 1Kb] Panepynensis.
    Potamion Eracliensis [l 1Kb] .
    Secundus Ptolomaidae.
    Dorotheus Pelusianus.
    Gaius [m 1Kb] de Thmueos.
    Antiochus Memphensis.
    Tiberius [n 1Kb] Tauthitanus.




505 Thebaidis.
[Col. 0767A]
    Atthas Schediensis.
    Tyrannus Antinoensis.
    Volusianus de Lyco.




Libyae superioris.
    [a 1Kb] Daches Berenicensis.
    Zofirus [b 1Kb] Barcensis.
    Serapion [c 1Kb] Antypirgensis.
    Secundus [d 1Kb] Tauchitanus.




Libyensis.
    Titus de Paratonio.




Palaestinae.
    Macharius Hierosolym.
    Germanus Neapolitan.
    Marinus Sebastenus.
    [Col. 0767B] Gajanus Sebastensis.
    Eusebius Caesariensis,
    Sabinus Gadarensis.
    Longinus Ascalonitanus.
    Petrus Nicopolitanus.
    Macrinius Jamniensis.
    Maximus Eleutheropolitanus.
    Paulus Maximianopolit.
    Januarius Hiericunctius.
    Haeliodorus [e 1Kb] Diabolinites.
    Aetius Lyddensis.
    Silvanus Azoti.
    Patrofilus [f 1Kb] Scythopolitanus.
    Asclepius Gazensis.
    Petrus Ailensis.
    [Col. 0767C] Antiocus Capitoliensis.




506 Phaenices.
    Zenon Tyrius.
    Aeneas [g 1Kb] a Ptolemaide.
    Magnus a Damasco.
    Theodorus Sidonius.
    Hellanicus Tripolitanus.
    [Col. 0768A] Marinus Palmyrensis.
    [h 1Kb] Thadonius Alasiae.
    Filocalus a Paneade.
    Gregorius [i 1Kb] Berastensis.
    Anatholius Emisenus.




Syriae Coele.
    Eustatius Antiochenus.
    Zenobius Seleuciae.
    Theodorus Laodicensis.
    [j 1Kb] Alypius Appamenus.
    Asienus [k 1Kb] Rephaneotanus.
    Phyloxenus Hierapolitanus.
    [l 1Kb] Salamenses Germaniciae.
    Piperius Samosatenus.
    Archelaus [m 1Kb] Dolaenus.
    [Col. 0768B] [n 1Kb] Euphration Balaneorum.
    Pallidius chorepiscopus.
    Zoilus Gabalitanus.
    Bassus Zeumatenus.
    Gerontius [o 1Kb] Larissenus.
    Manicius Epiphaniae.
    Eustatius Aretusae.
    Paulus Neocaesariensis.
    Syricius a Cyro.
    Seleucius chorepiscopus.
    [p 1Kb] Petrus Geddonensis.
    Pegasius Arbocadamae.
    Bassunis Gabalensis.




507 Arabiae.
    Nicomas Bostritanus.
    [Col. 0768C] Cyrion Phyladelfiae.
    Gennadius Ybutensis.
    Severus Sodomitanus.
    Sopater Berthanensis.
    Severus [q 1Kb] Adsodianensis.




Mesopotamiae.
    [r 1Kb] Ethilaus Edessenus.
    [Col. 0769A] Jacobus Nisibiensis.
    Antiocus Reymitanus.
    [a 1Kb] Macrias Macedoniopolitanus.




A Persida.
    [b 1Kb] Neopolitanus a Persida.
    Joannes Persa.




Ciliciae.
    Theodorus Tarsensis.
    Amphion Epiphaniensis.
    Narcisus Nerodianus.
    Moyses Cartabalitanus.
    Niceta [c 1Kb] Flavidensis.
    Eudemon corepiscopus.
    Paulinus Adanensis.
    Macedonius [d 1Kb] Mopsuestensis.
    [Col. 0769B] [e 1Kb] Tarcodimantus Aegeitanus.
    Esicius Alexandriae Minoris.
    Narcissus Hieropolitanus.




Cappadociae.
    Leontius Caesariensis.
    Eupsicius Thianeus.
    Horitrius Choboniensis.
    508 Timotheus Eubistensis.
    [f 1Kb] Helpidius Comanensis.
    Gorgonius corepiscopus.
    [g 1Kb] Andronius corepiscopus.
    Theophanius corepiscopus.




Armeniae Minoris.
    Eulalius Sebastenus.
    Evetius Satalitensis.




Armeniae Majoris.
[Col. 0769C]
    [h 1Kb] Aristarces,
    et Acrites Armeni.




Diosponti.
    Euticius Amasiae.
    Helpidius Comanensis.
    [Col. 0770A] Eracleus Zolonensis.




Ponti Polemoniaci.
    Longinianus Novacaesariensis.
    Domnus Trapezeuntensis.
    Stratophilus [i 1Kb] Pithionita.




Paflagoniae.
    Philadelphus Pompeiopolitan.
    Petronius [j 1Kb] Jenopolitanus.
    [k 1Kb] Eupsicius Amastrianensis.




Galatiae.
    Marcellus Anquirensis.
    Dicasius Tabiensis.
    Erectius Gadavitanus.
    Gorgonius Cynonensis.
    Philadelphus Juliopolitanus.




509 Asiae.
[Col. 0770B]
    Theonas [l 1Kb] Cyzicenus.
    [m 1Kb] Nenofantus Ephesianus.
    Orion [n 2Kb] Heleniensis.
    Euticius Zmyrnensis.
    Mithres Popanensis.
    Narinus Liolypontianus.
    Paulus [o 1Kb] Andensis.




Lydiae.
    Artemidorus [p 1Kb] Sardiensis.
    Seras [q 1Kb] Thiatyrensis.
    Ethemasius Philadelfensis.
    Polyon Barensis.
    Agogius Tripolitanus.
    Florentius Ancyrae Ferreae.
    [Col. 0770C] Anthiocus Aureliopolitanus.
    Marcus Standitanus.




Phrygiae.
    Nunccius Leodiciae.
    [r 1Kb] Flaccus Sanabensis.
    Procopius Sinnadensis.
    [Col. 0771A] [a 1Kb] Phristicus Azanensis.
    Athenodorus [b 1Kb] Doryleitanus.
    Paulus Appamenus.
    Eugenius Eucarpensis.
    Flaccus Hieropolitanus.




Pysidiae.
    Eulalius [c 1Kb] Scomensis.
    Thelemacus [d 1Kb] Andrinopolitanus.
    Esicius Neapolitanus.
    510 Eutices Seleuciae.
    [e 1Kb] Aramius Limenensis.
    Tharsicius Apamiensis.
    Patricius Ambladinitanus.
    Policarpus metropolitanus.
    Academius [f 1Kb] a Paro.
    [Col. 0771B] [g 1Kb] Heraclius Bartensis.
    Theodorus Usensis.
    Adon Byciae.




Lyciae.
    Eudemius [h 1Kb] Pacaritanus.




Pamphyliae.
    Gallites Pergensis.
    Euresius Thermiensis.
    Zeuxius [i 1Kb] Siarbitanus.
    Domnus Aspendevitanus.
    Quintianus Seleuciae.
    Patricius Maximianopolitanus.
    Afrodisius Magedensis.




Insulani.
    Eufrosinus Rhodus.
    [Col. 0771C] Melifroon a Coo.
    Stratigius a Lemno.
    Apollodorus [j 1Kb] Corquiritanus.




Cariae.
    Eusebius Anthiocensis.
    [Col. 0772A] [k 1Kb] Ammonius Afrodisitanus.
    Eugenius Apolliniades.
    Laetodorus Cibritanus.
    Eusebius a Mileto.




511 Isauriae.
    Stefanus [l 1Kb] Barthensis.
    [m 1Kb] Antheneus Corpissitanus.
    Ethesius Claudiopolitanus.
    Agapius Seleuciae.
    Silvanus Isauriae Metropolitan.
    Faustus phanemuticensis.
    [n 1Kb] Antoninus Anthiociae.
    Nestor [o 1Kb] Suedritanus.
    Isicius corepiscopus.
    Quirillus [p 1Kb] Comanadensis.
    [Col. 0772B] Theodorus [q 1Kb] Utalbitanus.
    Anatholius corepiscopus.
    Paulus Larandensis.
    Quintus corepiscopus.
    Tiberius Alistrensis.
    Aquila corepiscopus.
    Eusebius [r 1Kb] dioecesis Isauriae.




Cypri.
    Quirillus a Pafo.
    Gelasius Salamiensis.




Bithyniae.
    Eusebius Nicomediae.
    Theogenus Nicaenus.
    Maris Calcedoniae.
    Quirillus a Cio.
    [Col. 0772C] Esicius Prusensis.
    Gorgonius ab Apolloniade.
    Evetius Hadrianensis.
    Theophanes corepiscopus [s 1Kb] .
    Rufus Caesariensis.
    [Col. 0773A] Eulalius corepiscopus.




Europae.
    Phederus Heracliae.
    Marcus Comeonsis.




512 Daciae.
    Protogenes Sardicensis.




Calabriae.
    Marcus Calabriensis.




Moesaie.
    Pistus Marcianopolitanus.




[a 1Kb] Civitates Aphricae, Macedoniae, Dardaniae minoris, Achaiae.
    Caecilianus Carthaginensis.
    Alexander Thessalonicensis.
    Dacus Macedoniae.
    [Col. 0773B] Pistus Atheniensis.
    Marcus [b 1Kb] Boe.
    Strategius Ephestiensis.




[c 1Kb] Aliae civitates Thessaliae, Dardaniae, Pannoniae, Galliarum, Gotthiae, Bosphori.
    Claudianus Thessaliae.
    Budius Stobiensis.
    Domnus Pannoniae.
    Nicasius [d 1Kb] Dovensis.
    Theophilus Gothiae.
    [e 1Kb] Cathirius Bosphorensis.





513 [f 2Kb] INCIPIUNT CAPITULA Canonum Sardicensium.

[Col. 0773C] I. De episcopis etiam laica communione privandis, qui [g 1Kb] civitates mutaverunt.

II. De episcopis alienam sedem praecipiti temeritate petentibus.

III. Ut inter episcopos discordes comprovinciales audiant episcopi. Quod si damnandus [Forte damnatus] [Col. 0774A] appellaverit Romanum pontificem, id observandum quod ipse censuerit.

IV. Ut nullus accusati sedem usurpet episcopus.

V. Quando liceat in aliena provincia episcopis ordinare.

VI. De non faciendis episcopis per vicos et modicas civitates.

VII. [h 1Kb] De retractanda synodo provinciali per vicarios episcopi urbis Romae si fuerit appellatum.

VIII. Quando episcopi, vel in quibus causis ad comitatum ire debeant.

IX. Diacones ad comitatum dirigendi.

X. De pupillis et viduis.

XI. Qui in canali sunt constituti episcopi habeant potestatem discutiendi episcopos ad comitatum euntes.

[Col. 0774B] XII. De his qui ignorant synodi constituta.

XIII. De laicis cito non faciendis episcopis.

XIV. Quandiu episcopus in aliena civitate peregrinari debeat, excepta gravi necessitate.

XV. Ut non liceat episcopo pluribus hebdomadibus abesse [i 1Kb] .

514 XVI. De [j 1Kb] clericis excommunicatis ab aliis minime suscipiendis.

XVII. [k 1Kb] De excommunicatis apud vicinos episcopos audiendis.

XVIII. De non sollicitandis clericis alienis.

XIX. De non ordinandis clericis alienis sine consensu episcopi sui.

XX. De clericis qui Thessalonicam veniunt.

XXI. De suscipiendis his qui propter periculum et [Col. 0774C] persecutionem fugiunt.



INCIP. CANONES SARDICENSES. De episcopis etiam laica communione privandis, qui civitates mutaverunt.

I. Osius episcopus dixit. [l 1Kb] Tam mala consuetudo quam ipsa rerum perniciosa corruptela funditus eradicanda [Col. 0775A] est, [a 1Kb] ut non liceat episcopo de civitate sua ad aliam transire civitatem. Manifesta est enim causa qua hoc facere quis temptet; cum [b 1Kb] nullus in hac re inventus sit episcopus qui de majore civitate ad minorem transiret. Unde apparet avaritiae ardore eos inflammari, et ambitioni servire, et ut dominationem exerceant. Si omnibus [c 1Kb] hoc placet, ut hujusmodi pernicies saevissime et austerius vindicetur, ita ut nec laicam habeat communionem qui talis est. Responderunt universi: Placet.


515 De episcopis alienam sedem praecipiti temeritate petentibus.

II. Osius episcopus dixit: Etiamsi talis aliquis exstiterit furiosus vel temerarius [d 1Kb] ut fortassis talem excusationem attulerit, adseverans quod populi litteras [Col. 0775B] acceperit; manifestum est autem illum [e 1Kb] potuisse praemio paucos et mercede corrumpere, [f 1Kb] ut seditiosis clamoribus in Ecclesiis agant, qui sinceram fidem non habent, ut ipsum petere videantur episcopum; omnino has fraudes removendas esse et damnandas arbitror, ita ut nec in fine saltem laicam communionem [g 1Kb] talis accipiat sive episcopus, sive presbyter ista committens. [h 1Kb] Si ergo placet haec sententia, respondete. Responderunt: Quae dicta sunt placet.


Ut inter episcopos discordes comprovinciales audiant episcopi. Quod si damnandus appellaverit Romanum pontificem, id observandum quod ipse censuerit.

III. Osius episcopus dixit: Illud quoque statuendum [i 1Kb] est, ut episcopi de provincia ad aliam provinciam [Col. 0775C] in qua sunt episcopi non transeant, nisi forte a fratribus suis fuerit invitatus [Lege fuerint invitati], ne videamur januam charitatis [j 1Kb] claudere. Hoc tantum providendum est, ut si in una provincia forte aliquis episcopus contra fratrem suum episcopum, quod absit, litem habuerit, [k 1Kb] nullus ex his de alia [Col. 0776A] provincia advocet episcopum ad judicium. Quod si aliquis episcopus adjudicatus fuerit in aliqua causa, et putaverit bonam causam se habere, et petierit 516 ut iterum judicium renovetur; si placet omnibus, ut sanctissimi apostoli Petri memoriam honoremus, [l 1Kb] scribatur vel ab his qui examinarunt judicium, [m 1Kb] vel ab episcopis qui in proxima provincia morantur, Romano episcopo; et si judicaverit inovandum esse judicium, renovetur, et det judices. Si vero probaverit talem causam esse, ut ea non refricentur quae acta sunt; quae decreverit [n 1Kb] Romanus episcopus confirmata erunt. Si hoc ergo omnibus placet, statuatur. Synodus respondit: Placet.


Ut nullus accusati sedem usurpet episcopus.

IV. Gaudentius episcopus dixit: Addendum, si [Col. 0776B] placet, huic sententiae quam [o 1Kb] plenam sanctitatis protulistis, ut cum aliquis episcopus depositus fuerit eorum episcoporum judicio qui in vicinis locis commorantur, et proclamaverit agendum sibi negotium in urbe Roma, alter episcopus [p 1Kb] in ejus cathedra post appellationem ejus qui videtur esse depositus, omnino non ordinetur, nisi causa fuerit in judicio episcopi Romani determinata.


Quando liceat in aliena provincia episcopis ordinare.

V. Osius episcopus dixit: Si contigerit in una provincia in qua plurimi fuerint episcopi, unum forte remanere episcopum, [q 1Kb] ille vero per negligentiam noluerit ordinare [r 1Kb] episcopum, et populi confugerint ad vicinos provinciae episcopos, [s 1Kb] [Supple hos per [Col. 0776C] litteras] debere illum prius convenire episcopum 517 qui in eadem provincia moratur, et ostendere quod populi petant sibi rectorem; et hoc justum esse, ut ipse veniat, et cum eo ordinent episcopum. Quod si conventus litteris tacuerit, et dissimulaverit, nihilque rescripserit, tunc satisfaciendum esse populis, [Col. 0777A] ut conveniant ex vicina provincia episcopi, et ordinent eis episcopum.


De non faciendis episcopis per vicos et modicas civitates.

VI. [a 1Kb] Licentia vero danda non est ordinandi episcopum, si aut vicus aliquis, aut modica civitas, cui satis fuerit unus presbyter, voluerit [b 1Kb] petere episcopum sibi ordinari, ad hoc ut vilescat [c 1Kb] nomen episcopatus; nullo modo permittitur eis qui ex alia provincia fuerint invitati, facere episcopum, nisi aut in his civitatibus quae semper episcopos habuerunt, aut si qua talis quae tam [Lege et tam] populosa est civitas, ut mereatur habere episcopum. [d 1Kb] Si hoc omnibus placet. Synodus respondit: Placet.


De retractanda synodo provinciali per vicarios episcopi urbis Romae, si fuerit appellatum.

[Col. 0777B] VII. Osius episcopus dixit: [e 1Kb] Placuit autem, ut si episcopus accusatus fuerit, et judicaverint congregati episcopi regionis ipsius, et de gradu suo dejecerint eum, si appellasse videatur qui dejectus est, et confugerit ad beatissimum Urbis [f 1Kb] episcopum, et voluerit se audiri; si justum putaverit ut renovetur examen, scribere his episcopis [g 1Kb] dignetur qui in finitima et propinqua provincia sunt, ut ipsi diligenter omnia exquirant, et juxta fidem veritatis 518 definiant. Quod si is qui rogat iterum causam suam audiri deprecatione sua moverit episcopum Romanae Ecclesiae, ut ex latere suo presbyterum mittat, erit in ejus potestate [h 1Kb] episcopi quid velit et quid aestimet; et si decreverit mittendos esse qui praesentes cum episcopis [Col. 0777C] judicent [i 1Kb] habentes ejus auctoritatem a quo destinati sunt, erit in suo arbitrio. Si vero crediderit sufficere episcopos provinciales ut negotio terminum imponant, faciet quod sapientissimo consilio suo judicaverit.


Quando episcopi, vel in quibus causis ad Comitatum ire debeant.

VIII. Osius episcopus dixit: [j 1Kb] Importunitas nimia [Col. 0778A] et injustae frequenter petitiones fecerunt nos non tantum habere gratiam, nec fiduciam, dum quidam non cessant ad comitatum ire episcopi et maxime Afri, qui, sicut cognovimus, sanctissimi fratris et coepiscopi nostri Grati salutaria consilia spernunt atque contemnunt; et non solum ad comitatum multas et diversas Ecclesiae [k 1Kb] profuturas non perferant causas, nec, ut fieri solet aut oportet, ut pauperibus, aut viduis, aut pupillis subveniatur, [l 1Kb] sed et dignitates saeculares et administrationes quibusdam postulant. Haec itaque pravitas olim non solum murmurationes, sed et scandala excitat. Honestum est autem ut [m 1Kb] episcopus intercessionem suam his praestet qui aliqua iniqua vi opprimuntur, aut si vidua affligatur, aut pupillus exspolietur, [n 1Kb] tamen ista omnia si justam [Col. 0778B] habeant causam aut petitionem. Si vobis ergo, fratres charissimi, placet, decernite [o 1Kb] ut nullus episcopus ad comitatum accedat, nisi forte hi qui religiosissimi [p 1Kb] imperatoris litteris vel invitati fuerint, 519 vel evocati. Sed quoniam saepe contigit ut ad misericordiam Ecclesiae confugiant qui injuriam patiuntur, et qui peccantes in exsilium vel insulas damnantur, aut certe quamcunque sententiam suscipiunt; [q 1Kb] ideoque subveniendum est, et sine dubitatione eis petenda per Ecclesiam indulgentia. Si ergo et hoc vobis placet, decernite. Universi dixerunt: Placet, et constituatur.


Diacones ad comitatum dirigendi.

IX. Osius episcopus dixit: Hoc quoque [r 1Kb] providentia [Col. 0778C] vestra tractare debet, ut quia decrevistis, ne episcoporum importunitas depravetur ad comitatum pergendo. Quicunque vero, quales superius commemoravimus, preces habuerint vel acceperint, per diaconum suum mittant; quia persona ministri non erit invidiosa, [s 1Kb] et quae impetraverit, celerius poterit referre. Et hoc consequens esse videtur, [t 2Kb] ut de qualibet [Col. 0779A] provincia episcopi ad fratrem et coepiscopum nostrum preces mittant qui in metropoli consistit, ut ille per diaconum suum supplicationes mittat, tribuens commendatitias epistolas pari ratione ad fratres et coepiscopos nostros qui illo tempore in his regionibus morantur in quibus felix [a 1Kb] et beatus Augustus rempublicam gubernat. Si vero habet quis episcopus amicos in palatio, et aliquid cupiat quod tamen honestum sit impetrare per eos ab imperatore, non prohibeatur per diaconum suum rogare, et significare [b 1Kb] eis quos scit benigna 520 intercessione sibi absenti posse praestare.


De pupillis et viduis.

X. Qui vero Romam [c 1Kb] venerint, sicut dictum est, sanctissimo fratri et coepiscopo nostro Romanae Ecclesiae [Col. 0779B] preces quas habent contradant, ut et ipse prius examinet si honestae et justae sunt, et praestet diligentiam atque sollicitudinem ut ad comitatum perferantur. Universi responderunt placere sibi et honestum esse consilium. Alypius episcopus dixit: Si [d 1Kb] enim propter pupillos et viduas vel laborantes qui causas non iniquas habent, susceperint peregrinationis incommoda, habebunt aliquid justae rationis. Nunc vero cum ea postulent [e 1Kb] praecipue quae sine invidia omnium et sine reprehensione esse non possunt, non necesse est ipsos ire ad comitatum.


Qui in canali constituti sunt episcopi habeant potestatem discutiendi episcopos ad comitatum euntes.

XI. Gaudentius episcopus dixit: [f 1Kb] Salubriter providendum est ex consensu omnium sacerdotum, et [Col. 0779C] Deo placitura, et hominibus probabilia tenere hactenus et firmari oportere si metus huic sententiae conjungatur. Scimus enim etiam ipsi saepissime propter paucorum [g 1Kb] imprudentiam sacrum et religiosum sacerdotale nomen fuisse reprehensum. Si igitur aliquis [Col. 0780A] contra omnium 521 sententiam nisus, voluerit ambitioni magis quam Deo, debet etiam scire se causas esse dicturum, et honorem atque dignitatem amissurum. Hoc autem tunc scire et compleri [h 1Kb] oportebit, si unusquisque nostrum, qui in canali est constitutus, cum progredientem viderit episcopum, inquirat transitum ejus, causas videat, quo tendat agnoscat. Et siquidem eum invenerit ad comitatum velle transire, requirere eum debere [Lege debebit] conditione superius comprehensa, si invitatus est, ut ei facultas eundi permittatur. Si vero, ut superius meminit sanctitas vestra, propter desideria et ambitiones ad comitatum ire temptaverit; neque litteris ejus subscribatur neque in communionem [i 1Kb] recipiatur. Si vobis placet, debet omnium sententia confirmari. Universi dixerunt: [Col. 0780B] Hoc honestum est, et placere sibi constitutionem.


De his qui ignorant synodi constituta.

XII. Osius episcopus dixit: Sed et moderatio necessaria est, dilectissimi fratres, ne subito adhuc quidam non scientes quid decretum sit in synodo, venerint subito ad civitates quae in canali sunt. Debet episcopus civitatis ipsius admonere et instruere illum; [j 1Kb] et ex eo loco ille pro eo ad comitatum suum diaconum mittat; admonitus tamen ipse redeat in parrochiam suam.


De laicis cito non faciendis episcopis.

XIII. Osius episcopus dixit: Et hoc necessarium arbitror, ut diligentissime tractetis, ut si forte aut dives, aut scholasticus de foro aut [k 1Kb] de administratione fuerit postulatus episcopus, non prius ordinetur, [Col. 0780C] nisi ante lectoris munere, et officio diaconi, 522 et ministerio presbyteri per ordinem fuerit perfunctus, [l 1Kb] et per singulos gradus, si dignus fuerit, promoveatur ad episcopatus honorem. Potest enim per hos gradus, qui habent utique prolixum [Col. 0781A] tempus, probari qua fide sit, [a 1Kb] qua modestia, gravitate et verecundia. Et si dignus fuerit inventus, divino sacerdotio illustretur? Nam nec conveniens est, nec ratio vel disciplina patitur, ut temere ac leviter ordinetur episcopus, aut presbyter, aut diaconus, maxime qui sit neophytus: [b 1Kb] quod beatissimus apostolus magister gentium, ne hoc fiat, prohibuisse videtur; sed hi, qui [Lege longo tempore] longi temporis examinati sunt, quorum merita, et vita probatur. Universi dixerunt placere sibi haec omnia.


Quandiu episcopus in aliena civitate peregrinari debeat, excepta gravi necessitate.

XIV. Osius episcopus dixit: Et hoc quoque statuere debetis, ut episcopus ex alia civitate cum venerit ad aliam civitatem, vel ex provincia sua ad [Col. 0781B] aliam provinciam, ambitioni magis [c 1Kb] serviens quam devotioni, et voluerit in alia civitate multo tempore residere, et contigerit, ut episcopus civitatis ipsius non facile instructus sit, nec tam doctus; is vero qui advenerit, incipiat contemnere eum, [d 1Kb] et frequenter facere sermonem, ut dehonestet et infirmet illius personam; ita ut ex hac occasione non dubitet relinquere assignatam sibi Ecclesiam, et transire ad alienam. Definite ergo tempus, quia et non suscipere episcopum coepiscopum suum inhumanum est, et perniciosum, si diutius resideat. Ne fiat ergo providendum est: [e 1Kb] nemini autem amplius liceat, quam superiori tempore quod 523 fratres nostri constituerunt, remorari, ut si quis laicus in ea, in qua commanet civitate, tres dominicas, id est tres septimanas [Col. 0781C] non celebrasset conventum, communione privaretur. Si ergo haec circa laicos constituta sunt, [Col. 0782A] [f 1Kb] quanto magis nec licet, nec decet episcopum, si nullam gravem habeat necessitatem, nec tam difficilem rationem, diutius abesse ab Ecclesia sua, ut populum contristet. Universi dixerunt placere sibi.


Ut non liceat episcopo pluribus hebdomadibus abesse.

XV. Osius episcopus dixit: Quia nihil praetermitti oportet, sunt quidam fratres et coepiscopi nostri, qui non in ea civitate [g 1Kb] possident, in qua ordinati sunt episcopi, vel certe parvam rem illic [h 1Kb] habent; alibi autem idonea praedia habere noscuntur, vel affectiones proximorum, quibus indulgeant. [i 1Kb] Hactenus igitur permitti eis oportet, ut accedant ad suas possessiones, et disponant, vel ordinent fructum laboris sui, ita tamen ut post tres dominicas, id est, [Col. 0782B] post tres hebdomadas, si morari necesse sit, in suis potius fundis morentur; et si est proxima civitas, in qua presbyter est, ne sine ecclesia facere videantur diem dominicum, veniant, ut nec res ejus domesticae per ejus absentiam detrimentum sustineant, [j 1Kb] et non frequenter veniendo ad aliam civitatem, in qua est constitutus episcopus [Forte careant] careat suspicione ambitionis atque jactantiae. Universi dixerunt placere sibi.


524 De clericis excommunicatis ab aliis minime suscipiendis.

XVI. Osius episcopus dixit: Hoc quoque omnibus [k 1Kb] placet, ut sive presbyter, sive diaconus, sive quis clericorum ab episcopo suo communione fuerit privatus, et ad alterum perrexerit episcopum, et sciverit [Col. 0782C] ille, ad quem confugit, eum ab episcopo suo fuisse abjectum, non oportet ut ei communionem indulgeat. [Col. 0783A] Quod si quis fecerit, [a 1Kb] sciat se apud congregatos episcopos pro eo causam esse dicturum. Universi dixerunt: Hoc statutum, et pacem servabit, et concordiam custodiet.


De excommunicatis apud vicinos episcopos audiendis.

XVII. Osius episcopus dixit: [b 1Kb] Quid me adhuc moveat, reticere non debeo. Si episcopus quis forte iracundus (quod esse non debet) cito [c 1Kb] et aspere commovetur adversus presbyterum, sive diaconum suum, et exterminare eum de Ecclesia voluerit; providendum est, ne innocens damnetur, aut perdat communionem: [d 1Kb] et ideo habeat potestatem ejectus finitimos rogare episcopos ut ejus causam audiant, et diligentius tractent; quia non oportet negari audientiam roganti; et ille episcopus, [e 1Kb] qui juste aut [Col. 0783B] injuste eum abjecit, patienter accipiat, ut negotium discutiatur, et aut probetur ejus temeritas, aut emendetur sententia. Prius tamen quam omnia diligenter 525 et fideliter [f 1Kb] fuerint examinata, eum, qui fuerat a communione separatus, ante cognitionem nullus alius debet praesumere, ut recipiat, et communioni societ. [g 1Kb] Hi vero qui convenerint ad audiendum, si viderint clericorum esse fastidium et superbiam, quod non decet ut episcopus injuriam, aut contumeliam patiatur; [h 1Kb] severioribus eos verbis castigent, ut obediant honesta praecipienti episcopo; quia sicut ille ministris sincerum exhibere debet amorem charitatis, ita quoque ministri infucata debent episcopo suo exhibere obsequia.


De non sollicitandis clericis alienis.

[Col. 0783C] XVIII. Januarius episcopus dixit: [i 1Kb] Illud praeterea [Col. 0784A] statuat sanctitas vestra, ut nulli episcopo liceat alterius civitatis clericum sollicitare, et in suis parochiis ordinare. Universi dixerunt: Quia ex his contentionibus solent nasci discordiae, prohibet omnium sententia, ne quis hoc facere audeat.


De non ordinandis clericis alienis sine consensu episcopi sui.

XIX. Osius episcopus dixit: Et hoc universi constituimus, ut quicumque ex alia [j 1Kb] parochia alienum ministrum sine conscientia vel voluntate sui episcopi voluerit [k 1Kb] in ordine promovere, non sit rata ejus ordinatio. Quicunque autem hoc usurpare 526 temptaverit, [l 1Kb] a fratribus et coepiscopis nostris et admoneri debet et corrigi.


De clericis qui Thessalonicam veniunt [m 1Kb] .

[Col. 0784B] XX. Aetius episcopus dixit: Non ignoratis, [n 1Kb] fratres charissimi, quanta et qualis sit Thessalonicensium civitas, [o 1Kb] quod saepe ad eam veniant ex aliis regionibus presbyteri et diaconi, et non sunt contenti, ut brevi tempore morentur, aut resideant ibi, [p 1Kb] et nisi per vim post longa spatia ad sua redire cogantur. Universi dixerunt: Ea tempora, quae constituta sunt circa episcopos, et [q 1Kb] ad omnium clericorum personas observari debent.


De suscipiendis his qui propter periculum et persecutionem fugiunt.

XXI. Osius episcopus dixit: Suggerente fratre et coepiscopo nostro Olympio etiam hoc placuit, ut si aliquis vim perpessus est, et inique [r 1Kb] expulsus propter doctrinam vel catholicam confessionem, vel [Col. 0784C] defensionem veritatis, effugiens pericula, innocens et [Col. 0785A] devolutus ad aliam venerit civitatem [a 1Kb] , non prohibeatur demorari, quandiu aut redire potuerit, aut injuria ejus remedium accipiat; quia durum est eum qui persecutionem patitur, non recipi, sed etiam et larga benevolentia et humanitas est ei exhibenda.

527 [b 1Kb] Omnis synodus dixerunt: Universa quae constituta sunt, catholica Ecclesia in universo orbe diffusa custodiet.

Et subscripserunt qui convenerant

Osius ab Spania Cordubensis [c 2Kb] .



INCIPIUNT CAPITULA canonum Gangrensium.

    I. De his qui abominantur nubtias.
    II. De his [d 1Kb] qui carnes abominantur.
    III. De servis qui [e 1Kb] dominos contemnunt.
    [Col. 0785B] IV. De presbyteris nuptis.
    V. De his qui [f 1Kb] ecclesiae congregationes humiliant.
    VI. De his qui extra ecclesiam congregant.
    VII. De oblationibus Ecclesiae [g 1Kb] .
    VIII. [h 1Kb] De his quae pauperibus conferuntur.
    IX. De virginitate et abstinentia.
    X. [i 1Kb] De elatis propter nomen virginitatis.
    XI. De his qui agapes inrident.
    XII. De his qui in pallio gloriantur.
    XIII. De [Lege mulieribus] mulieres quae virili veste utuntur.
    XIV. De his quae de nuptiis [j 1Kb] recedunt.
    XV. De his qui excusatione religionis filios relinquunt.
    528 XVI. De his qui occasione religionis despiciunt [Col. 0785C] parentes.
    [Col. 0786A] XVII. De mulieribus quae se tondent.
    XVIII. De his qui jejunia ecclesiastica contemnunt.
    XIX. De his qui dominico die jejunant
    XX. De his qui abominantur martyrum congregationes.





CANONES GANGRENSES.

Dominis honorabilibus in Armenia constitutis sanctis et comministris.

Eusebius, Elianus, Eugenius, Olympius, [k 1Kb] Bythinicus, Gregorius, [l 1Kb] Feliculus, Papus, Eulalius, Hypatius, [m 1Kb] Proeresius, Basilius, Bassus, Eugenius, Heraclius, qui convenerunt in sanctam synodum in civitatem Gangrensem.

Quoniam congregata est sancta synodus episcoporum aput Gangrensem [Lege Ecclesiam sanctam] Ecclesiae [Col. 0786B] sanctae [n 1Kb] propter aliquas quae opus sunt, Ecclesiae necessitates, discutientes quae secundum Eustatium inveniantur aliqua indisposita [o 1Kb] plurima facta, omnino necessarie disposuit, et omnibus manifestum facere celerius festinavit, ut auferantur omnia quae ab eis male fiunt; quia in eo quod vetant nubtias, et dicunt, quia nullus qui nubtiarum conjugia sit sortitus, spem possit ad Deum habere, multae mulieres maritatae seductae recesserunt a suis viris, et viri a suis mulieribus, [p 1Kb] et postmodum, cum 529 non possent sufferre, adulteratae sunt, et propter hanc causam opprobriatae sunt. Inveniebantur enim et [q 1Kb] secedentes a domo Dei et ab Ecclesia, et contemnendo videbantur contra Ecclesiam proprias congregationes facientes, et convocationes et doctrinas [Col. 0786C] [r 1Kb] alias contra ecclesiasticam doctrinam, ita ut [Col. 0787A] docerent peregrina [Lege Veste] vestimenta uti ad ruinam [Lege communionis] communionem pertinere, congregantes fructus Ecclesiae, et oblationes quae ab initio traditae sunt Ecclesiae, ad semetipsos tollentes, et suis rationibus et eorum, qui cum ipsis sunt, sicut sanctis [a 1Kb] et rogata facientibus: et servi a dominis secedentes, et in peregrino vestimento contemnentes suos dominos, et mulieres [b 1Kb] extra consuetudinem pro muliebri vestimento virile induentes, et in hoc judicantes se justificari. Multae autem tondentes se, [c 1Kb] occasione venerabili natura capillorum mulierum: jejunia autem in dominico facientes, et libertatem sancti diei contemnentes; et jejunia quae in Ecclesia sunt constituta contemnentes, et ex eis quidam accipere carnes timentes, et [Lege in domibus, quarum] in domos, [Col. 0787B] cujus domini nubserint, orare nolentes, [d 1Kb] et dum fiunt orationes, contemnunt, et multotiens oblationes, quae fiunt in domos qui nubserunt non recipientes, et [e 1Kb] presbyteros qui nubserint reprobantes, et de sacrosancto quod ab eis ministratur, non contingentes, et loca ubi martyres positi sunt, contemnentes, et qui ibi conveniunt et agunt, reprehendunt: et divites qui ab omne substantia divitiarum non recedunt, spem [f 1Kb] aput Dominum non habere dicunt, et quanta alia quae numerare nemo possit. Singuli enim eorum qui 530 a canone ecclesiastico [Lege exierunt, et habuere] exiit, sicut leges proprias habuit. Quia nec [Lege communis] communicare [g 1Kb] jam voluntas eis fuit: sed unusquisque quod voluit hoc addit, et hoc ei placuit, [h 1Kb] (Et sicut non dominante [Col. 0787C] habuit cogitatum) ad incusationem Ecclesiae, et suam laesionem.

[i 1Kb] Propter hoc coacta et veniens in Gangra sancta synodus condemnare eos, et terminos exponere, et foris eos esse Ecclesia. Si autem poeniteantur et anathematizent singula, quae male dixerunt, suscipi eos. [Col. 0788A] [j 1Kb] Et propter hoc exposuit sancta synodus singula quae anathematizare [Supple debent], et sic suscipi eos. Si autem aliquis non consenserit ad ea quae sunt disposita, sicut haereticum eum anathema esse feriendum, et esse excommunicatum, et separatum ab Ecclesia. Oportet etiam episcopos aput omnes, [k 1Kb] qui inventi fuerint tales, haec custodire.

Hi canones post sanctam synodum Nicaenam expositi sunt in Gangram [Lege titulis] [l 1Kb] titulos XX.


De his qui abominantur nubtias.

I. [m 1Kb] Si quis nubtias abominatur, vel queritur, et eam quae cum marito suo dormierit, cum sit fidelis et venerabilis, abominatur, aut queritur, dicens eos ad regnum non posse venire, anathema sit.


De his qui abominantur edere carnes.

[Col. 0788B] II. [n 1Kb] Si quis [Lege edat et supple carnes] edens absque sanguine et idololatria, et suffocato, sed cum veneratione et fide qui eum condemnat pro hoc 531 quod accepit [Lege et] ei dixerit eum spem minime habere, anathema sit.


De servis qui dominos contemnunt.

III. Si quis servus [o 1Kb] excusatione venerandi Deum contemnere doceat dominum, et recedere ab ejus ministerio, et non cum obedientia et [Lege tota festinatione suo domino] totius festinationis suae domino servire, sit anathema.


De nubtis presbyteris.

IV. Si quis dubitet [Lege de presbytero] a presbytero, qui nubsit, quasi [p 1Kb] non oportere ab eo consecrante oblationem accipere, sit anathema.


[Col. 0788C] De his qui ecclesiae congregationes humiliant.

V. Si quis docet domum Dei contemni, et quae in ea sunt congregationes, anathema sit.


[q 1Kb] De his qui extra ecclesiam congregant.

VI. Si quis praeter ecclesiam [Lege propriam] proprie congregat [r 1Kb] et contemnens Ecclesiam voluerit [Col. 0789A] extra agere non consentiente episcopo aut presbytero, sit anathema.


De oblationibus ecclesiae.

VII. Si quis ea quae conferuntur ecclesiae, voluerit foris ecclesia accipere, aut dare, [a 1Kb] sine consensu episcopi, aut ejus cui ista injuncta sunt, et non cum conscientia ejus voluerit aliquid agere, anathema sit.


De iis quae pauperibus conferuntur.

VIII. [b 1Kb] Si quis dat aut accipit de hoc quod offertur, extra episcopum, aut eum qui ordinatus est ad dispensandam misericordiam pauperibus, et qui dat et qui accipit, sit anathema.


532 De virginitate et abstinentia

IX. Si qui [c 1Kb] virginitate aut [Forte abstinentia] abstinentiae gloriantur, et quasi abominandis nubtiis recedunt, [Col. 0789B] et non secundum fidem hoc ipsum bonum, et sanctum virginitatis nomen custodiunt, anathema sit.


De his qui [d 1Kb] propter virginitatem elati sunt.

X. Si quis virginitatem custodiens exaltat se ab his qui nubunt, sit anathema.


De his qui pauperum agapes inrident.

XI. Si quis contemnit fidelium agapes facientes, et propter honorem Domini convocant fratres, et [e 1Kb] noluerint communicare cum eis inridentes, ut adnihilent hoc quod fit, anathema sit.


De his qui in pallio elati gloriantur.

XII. Si quis virorum [f 1Kb] pro aestimatione [Lege religiosae] religionis vitae et venerabili pallio utatur, et aestimet se ab eo posse justificari, et reprobet eos qui [Col. 0789C] venerabiliter [Lege veste consueta] vestem consuetam utuntur, et [Lege et communem quae in consuetudine est vestem] communia quae in consuetudinis est vestis, anathema sit


De [Lege mulieribus] mulieres quae virile veste utuntur.

XIII. Si qua mulier arripuerit scemate vestem, pro consueta muliebre, virilem accipiat, anathema sit.


De his quae de nubtiis recedunt.

XIV. Si qua mulier derelinquens virum suum recedere ab eo voluerit, quasi abominans nubtias, sit anathema.


[Col. 0790A] De his qui excusatione religionis natos relinquunt.

XV. Si quis [g 1Kb] dereliquerit filios suos, et non eos enutriat: sed quantum ad se quasi pro Dei cultu deserat, quemlibet occasione [h 1Kb] asceseos neglegat, anathema sit.
533

De his qui occasione Christi nominis despiciunt parentes.

XVI. Si [Lege qui] quis fidelium filii despiciant parentes occasione Dei venerationis [i 1Kb] , et non debitum honorem parentibus reddant honorificantes eos, quia in hoc Dei veneratio est, sit anathema.


De mulieribus quae se tondent.

XVII. Si qua mulier [j 1Kb] existimet Dei veneratione [Lege tondere] tondent caput suum, quod Dominus ad commemorationem praecepit ei, ut sit subdita viro, [Col. 0790B] et solverit praeceptum, anathema sit.


De his qui ecclesiastica jejunia contemnunt.

XVIII. Quicunque religiosus sine corporis necessitate [k 1Kb] superviens, et quae traduntur jejunia, [Supple quaeque] in commune ab omnibus servantur in Ecclesia, contempserit, et suo sensu dicat non esse perfecta, sit anathema.


De his qui dominico die jejunant.

XIX. Si quis ea, quae arbitratur [l 1Kb] ascensem, [m 1Kb] aut dissimulatione et diem dominicum jejunat, sit anathema.


De his qui abominantur martyrum congregationes.

XX. Si quis [n 1Kb] superviens dispositioni et abominaverit congregationes sanctorum martyrum, et quae in eis fiunt celebritates, [o 1Kb] et derogaverit memoriae [Col. 0790C] eorum, sit anathema.

[p 1Kb] Haec scripsimus non recedentes ab his, [q 1Kb] qui sunt in Ecclesia secundum scribturas custodire secundum voluntatem Dei. Eos vero, qui accipient dispositionem [Lege superbient vel superbiunt, et antea accipiunt] ascesis, et qui [r 1Kb] superbiant contra eos qui simpliciter vivunt et elatos contra scribturas et 534 ecclesiasticos canones, et novitatem introducentes aliquam [s 1Kb] abicit catholica et apostolica Ecclesia. Nos autem virginitatem cum humilitate miramur et abstinentiam cum pudicitia, et nubtias cum [Col. 0791A] habitatione pudica honorificavimus, et cum veneratione fienda suscipimus, et recedere a saeculi rebus cum humilitate suscipimus, et divitias cum justitia et misericordia non reprobamus, et paucitatem [Lege et vilitatem] et multitudinem vestimentorum pro [Lege diligentia] diligentiam corporis non curiosam laudamus; solutas autem et [a 1Kb] conteritas in vestibus processiones non suscipimus, et domum [b 1Kb] Dei nostri honorificamus, et quae in ea fiunt orationes sacras, et [Ex Graec. utiles] sanandas accipimus, non concludentes pietatem domibus: sed omnem locum in nomine Dei aedificatum honoramus, et quae [c 1Kb] in eo congregatio [Supple fit] communem Ecclesiam ad salutem nostram, et omnium [Lege utilitatem] diversitatem suscipimus, et plurimas misericordias [Col. 0791B] fratrum, quae secundum traditionem per Ecclesias pauperibus fient beatas dicimus, et omnia, quae secundum divinas Scribturas tradita sunt, et apostolorum traditiones, in sancta Ecclesia fieri exoramus. Amen. Ita subscripsimus feliciter.



[d 1Kb] INCIPIUNT CAPITULA Canonum Anthiociensium.

I. De his qui [e 1Kb] contradicunt Nicaenis canonibus, et de [Lege sancto] sanctum Pascha.

II. De his qui se ab [Lege ecclesiis] Ecclesia separant, et in domibus communicant.

III. [f 1Kb] De [Lege invadentibus] invadentes parocias alienas.

IV. De [Lege communicatis] excommunicatos qui praesumunt agere.

[Col. 0791C] V. De his qui occulte ab Ecclesia segregant.

VI. De excommunicatis clericis vel laicis.

VII. De dandis epistulis.

VIII. De non suscipiendis peregrinis.

IX. De metropolitanis.

535 X. De his qui vocantur corepiscopi.

XI. De his qui [g 1Kb] imperatoribus supplicant.

XII. [h 1Kb] De his qui degradati imperatori supplicant.

XIII. De episcopis qui in aliena parocia ordinant.

XIV. [i 1Kb] Si accusatus episcopus inter provinciales minime judicium conveniat.

[Col. 0792A] XV. De conaemnatis episcopis.

XVI. [j 1Kb] De episcopis vagantibus.

XVII. [k 1Kb] De his qui ad episcopatum vocantur, et contemnunt

XVIII. De ordinatio et non suscepto episcopo.

XIX. De episcopis ordinandis.

XX. Ut secundo in anno synodus fiat.

XXI. Ut nullus episcopus de propria migret Ecclesia.

XXII. [l 1Kb] De his qui in aliena parocia ordinant quemquam.

XXIII. Ut nulli episcoporum liceat [Lege post se] posse successorem eligere.

XXIV. De rebus Ecclesiae, et quae sunt episcopi.

XXV. Et ut episcopus potestatem habeat res Ecclesiae [Col. 0792B] gubernare


Expliciunt capitula.



INCIPIUNT CONSTITUTA Canonum Anthiociensium in Dedicatione.

Sancta et pacissima synodus, [Lege quae] qui a Deo congregata est Anthiociae, his qui secundum provincias unanimes sanctis et comministris in Domino salutem. Gratia et veritas Domini salvatoris nostri Jesu Christi, visitans sanctam [m 1Kb] Anthiocensem Ecclesiam, et in unum nos congregans, communi et uno sensu in spiritu pacis [n 1Kb] multa quidem alia corrigit: in omnibus autem et corrigit, ex praecepto sancti et pacifici Spiritus bene haberi placuit, cum multo tractatu, 536 et judicio simul omnium [Col. 0792C] nostrum in hoc ipso congregatis episcopis apud Anthiocenam civitatem ex diversis provinciis ad notitiam vestram suggerimus, credentes Domini nostri gratia et pacis in Spiritu sancto, [o 1Kb] quia et ipsi consentiatis per virtutem ejus, sicut nobiscum praesentes, et orationibus cooperantes, magis autem confirmati, et sancto Spiritu coagentes, haec ipsa nobiscum consentientes et constituentes, et haec ipsa quae placuerunt assignantes et firmantes per sanctum Spiritum consonanter. Sunt enim qui instituti sunt canones ecclesiastici, [p 1Kb] qui subditi sunt a sancta [Col. 0793A] et pacissima synodo, quae in Anthiocia congregata est.



TITULI XXV.


De his qui contraria temptant Nicaenis canonibus, et de sancto Pascha.

I. Omnes qui temptant solvere terminos [a 1Kb] sanctae et magnae synodi, [Lege qui . . . constituti] quae in Nicaea constituta sunt sub praesentia piissimi imperatoris Constantini [b 1Kb] de sacratissima festivitate sanctae Paschae salvatoris Domini nostri, excommunicatos et expulsos esse a sancta Ecclesia, si permanserint in eo stantes et contendentes contra ea, quae bene sunt constituta: et hoc [c 1Kb] si de laicis. Si autem de his, qui praesunt Ecclesiae, episcopis, aut presbyteris, vel diaconis post hoc constitutum [d 1Kb] praesumpserint ad [Col. 0793B] evertendum populum, et conturbationem ecclesiarum, et singuli cum Judaeis, vel ante Judaeos celebrare Pascha voluerint: hunc sancta synodus abs se et ab Ecclesia alienum esse censuit; quia non solum sibi facit peccatum; sed et multis [Lege praevaricationis et destructionis] praevaricationem et distructionem esse [e 1Kb] auctorem: et non solum tales dejci de ministerio; sed etiam et eos, qui temptant communicare cum 537 eis, [f 1Kb] postea degradandum eos. Etiam degradati fraudari oportet [Lege honore, quem] honores quae sanctus canon, et Dei sacerdotium accipit.


De his qui se avertunt ab Ecclesia, et in domibus communicant.

II. Omnes, qui ingrediuntur domum Dei, et sacras [Col. 0793C] Scribturas audiunt, et non communicant [g 1Kb] eucharistia cum populo; sed avertunt se a [Lege sancto munere per] sanctum munus prae nescio quam inquietudinem, et in suis domibus communicant; de his [h 1Kb] censuimus projci ab Ecclesia, quandiu confessi fructum ostendant conversionis, et supplicantes tunc possunt mereri indulgentiam. Nam non licere eis, cum excommunicati [Col. 0794A] fuerint, [i 1Kb] communicare, neque in domo convenientes simul orare, quia Ecclesiae sanctae non condeprecantur, neque eos in alia Ecclesia suscipi, [j 1Kb] qui in alia non congregantur. Si autem visus fuerit aliquis episcoporum, aut presbyterorum, aut diaconorum, aut quicunque de canone Ecclesiae excommunicatis communicare, nunc et [k 1Kb] ipsum excommunicatum esse, pro eo quod nisus est confusionem facere canoni Ecclesiae.


De his qui [Lege de aliis parrociis in alias] de alias parrocias in aliis se immergunt.

III. Si quis presbyter, aut diaconus, vel aliquis ex [Lege sacro ministerio] sacri ministerii derelinquens suam parrociam ad aliam vadat, etiam omnino post tarditatem [l 1Kb] in alienam parrociam temptat multo [Col. 0794B] tempore, non ministrare. Si forte evocatus a proprio episcopo, ut 538 revertatur [m 1Kb] ad propriam, et correptus non audiat, et permanserit [Lege in inquietudine] inquietudine, omnino degradari eum a ministerio, et nullam eum spem habere ad revertendum. Si autem degradatum pro hac culpa suscipiat eum [n 1Kb] alius episcopus, [o 1Kb] et ille [Lege culpetur a communi] culpatur a communione synodo, eo quod destruat dispositiones ecclesiasticas.


De his qui degradati praesumunt sacrosanctum agere.

IV. Si quis episcopus a synodo depositus, aut presbyter, aut diaconus a proprio episcopo excommunicatus praesumpserit aliquid ministerii agere, ipse in se damnationem firmavit. Si episcopus [p 1Kb] sit, similiter [Col. 0794C] secundum morem consuetudinis, nunquam eis licere in alia synodo spem ad restituendos habere, neque satisfactionis locus eis datur: sed et qui eis communicaverint, omnes abicit sancta Ecclesia: [Legendum est maxime si] praeterea si agnoscentes sententiam contra memoratos datam, temere voluerint eis communicare.


[Col. 0795A] De his qui se ab Ecclesia retrahunt et occulte congregantur.

V. Si quis presbyter, aut diaconus contemnens suum episcopum separaverit se ab Ecclesia, et secretius congregans [a 1Kb] [Lege altare et evocanti] altarem statuat, et evocante eum episcopo non obaudierit, [b 1Kb] eum et primo et secundo vocantem contempserit, noverit se omnino degradari, et medicinam non mereri, neque suam dignitatem habere posse. Si autem permanserit conturbans et resultans Ecclesiae, [c 1Kb] [Supple debent, et lege quae] qui a foris sunt potestates, sicut rebellem eum corrigere.


539 De his qui excommunicantur clerici vel laici.

VI. Si quis a proprio episcopo excommunicatus fuerit, non eum debere ab alio suscipi in communione, [Col. 0795B] si non primo eum revocaverit proprius episcopus, aut in synodo occurrens satisfaciat, et agnoverit synodus, causa ejus suscipiatur, aut [d 1Kb] si de eo secundam sententiam dixerint. Definitum est [e 1Kb] in eo institutum de laicis, presbyteris, et diaconibus, [Lege et omnibus] et omnes, qui sunt in canone, ita judicandos.


De dandis epistulis.

VII. Ut non liceat presbytero, qui [Lege in loco, ex Graeco in pagis] in locum est, canonicas epistulas dare, nisi solum ad vicinos episcopos epistulas dirigere. Inreprehensibiles autem corepiscopos dare pacificas.


De non suscipiendis peregrinis [f 1Kb] .

VIII. Nullum sine formata suscipere peregrinum.


[Col. 0795C] De metropolitanis uniuscujusque provinciae.

IX. [g 1Kb] Uniuscujusque provinciae debemus agnoscere metropolitanos, et praeesse episcopis, et sollicitudinem suscipere totius provinciae, pro eo quod in metropolim undique concurrunt omnes, qui causas habent: unde placuit ut honore praeponantur, et nihil agere plus aliquid liceat caeteris episcopis sine ipso [h 1Kb] secundum antiquum a Patribus nostris manentem canonem, nisi hoc solum quantum cujusque pertinet [Col. 0796A] parrociam, et quae sub ipsa pertinent loca. [i 1Kb] Singulos autem et unumquemque episcopum potestatem habere [Lege gubernandae, et supple suae parochiae] gubernandam secundum uniuscujusque venerationem, et provisionem facere totius loci, [j 1Kb] qui est sub ejus civitate, 540 ut ordinet presbyteros, et diaconos, et cum judicio singula perspicere, et [k 1Kb] nihil aliud agere, aut praesumere sine metropolitano episcopo, [l 1Kb] et nec ipsi liceat sine caeteris in concilio.


De his qui vocantur corepiscopi

X. Qui in locis aut vicis sunt constituti corepiscopi, non audeant manus imponere ordini cuique: sed placuit [m 1Kb] sanctae synodo circa eos suam mensuram [Supple tenere, et] gubernare [Lege quae] qui subjacent eis, Ecclesias, et eorum sufficere sollicitudini [Col. 0796B] et jubamini. Constituere autem subdiaconos, et exorcistas, et lectores, et eorum sufficere provectioni, et neque presbyterum aut diaconum ordinare praesumant sine civitatis episcopo, cui subjacet ipse, et loca ipsa. Si vero temptaverit aliquis transgredi Patrum constituta, degradari eum ab honore quo fungitur, et excorepiscopum fieri, et a civitate, in qua fuerat, [n 1Kb] abici.


De his qui apud imperatorem supplicant.

XI. Si quis episcopus, aut presbyter, aut si qui de canone sine conscientia aut [Lege litteris] litteras, qui in provincia sunt episcopi, et maxime metropolitani, pergat ad imperatorem; hunc diffamari et expelli non solum a communione, sed etiam [o 1Kb] dignitatem qua fungitur amittat, propter quod molestus [Col. 0796C] exstitit piissimis imperatoribus nostris extra dispositionem Ecclesiae. Si autem necessario evocatus ad imperatorem, [Supple facultatem habeat, vel aliquid simile] eundi, et hoc cum tractatu et conscientia metropolitani provinciae episcopi, [p 1Kb] et eorum qui in ea sunt, et eorum scribtis instrui debeat.


De his qui degradati imperatori supplicant.

XII. Si quis a proprio episcopo degradatus presbyter aut diaconus, aut si episcopus [q 1Kb] a synodo, et molesti [Col. 0797A] fuerint ad 541 aures imperatoris: oportet etiam in universali synodo conveniri eos, et [Lege qui] quae dicunt se justitiam habere, [a 1Kb] allegare apud plurimos episcopos, et ab eorum discussione, et [Lege judicio] judicium exspectare spem. Si autem in hoc anxiati, molesti fuerint imperatori; censemus hoc in nulla venia pervenire, neque locum satisfactionis habere, neque spem futurae restitutionis exspectare.


De episcopis qui in aliena parrocia ordinant.

XIII. Placuit, ut nullus episcopus audeat [b 1Kb] ab alia provincia in aliam ingredi, et ordinare in Ecclesiis aliquos ad provectum sacri ministerii, neque si comitari secum fecerit socios; nisi rogatus abierit per litteras metropolitam, et qui cum eo sunt, episcoporum, [Col. 0797B] et sic ad ordinandum transeat. Si autem nullo vocante comitetur inquiete ad ordinationem aliquorum, et dispositionem ecclesiasticarum rerum non ad eum pertinentium; inaniter quidem ab eo acta sunt, et ipsum non suscipi, propter [Lege inquietudinem suam et inrationabilem temeritatem] inquietudinis suae, et inrationabilis temeritatis suae, de qua oportet judicium ferre, deinde et [Lege depositus] depositum abiciatur a sancta synodo


De episcopis qui adpetuntur, et inter provinciales [c 1Kb] judices non consonant.

XIV. Si quis episcopus in aliquibus criminibus accusatus [d 1Kb] judicatur, et postmodum eveniat [Abundat et] et pro eo dissonare inter eos qui sunt in provincia episcopi, [Lege aliquibus innocentem . . . asserentibus, [Col. 0797C] aliis autem] aliquorum innocens qui judicatur asserentes, [e 1Kb] aliorum autem reum; pro elimatione discussionis totius causae placuit sanctae synodo, ut metropolitanus episcopus, [Lege eos] et qui ex vicina provincia [Lege convocet] convocentur, et collegas aliquos, qui judicent, et dubietatem dissolvant, et per hos firmare [Lege comprovincialibus] cum comprovinciales, quae eis videntur.


542 De condemnatis episcopis.

XV. Si quis episcopus in aliquibus criminibus accusatus judicetur ab omnibus qui sunt in provincia episcopis, [Lege et vel ita ut] ut omnes uno consensu unam contra eum proferant sententiam; hunc nullo modo [f 1Kb] ab aliis judicari: sed permanere firmam et consonantem, quae a provincialibus episcopis data [Col. 0797D] sententia est.


[Col. 0798A] De episcopis vacantibus.

XVI. Si quis episcopus vacans, [g 1Kb] suam relinquens Ecclesiam, et adripuerit alienam sedem sine perfecta synodo; hunc esse omnino dejectum, etiamsi contigerit, ut omnis populus, quem subrepsit, desiderent eum: perfectam autem esse eam [Lege synodum] synodus censuit, maxime ubi [h 1Kb] et metropolitanus praeest.


De his qui vocati ad episcopatum, contemnunt [i 1Kb] .

XVII. Si quis episcopus ordinatus, praeesse [j 1Kb] populo noluerit, et ministeria non suscipiens, non adsentiat pergere in commissam sibi Ecclesiam; hunc esse alienum a communione, quousque [k 1Kb] coactus suscipiat, aut postremo disponat de ipso perfecta synodus, qui sunt in provincia, episcoporum.


[Col. 0798B] De ordinato episcopo et non suscepto.

XVIII. Si quis episcopus ordinatus, et in parociam, in qua ordinatus est, non eat, non suo vitio, sed populo vetante, aut pro alia culpa non ab eo facta: hunc autem censemus habere dignitatem et ministerium solum, quod causa non videatur habere in rebus ipsius Ecclesiae, in qua est ordinatus: sed [l 1Kb] exspectare eum oportere, quousque provinciae synodus de eo quae eis videntur ordinet.


543 De ordinandis episcopis

XIX. Episcopum non ordinari absque synodo vel praesentia metropolitani provinciae, quia ipso praesente melius, et cum eodem omnes [Supple aderunt], qui sunt intra provinciam episcopi, quos etiam oportet [Col. 0798C] per epistulam metropolitanum postulare. Et si omnes occurrerint, melius; si autem minime, hoc tantum plures esse praesentes oportet, [Lege aliis.. consentientibus] alii per litteras suas consentientes et sic cum consensu plurimorum sive praesentia, sive electione fieri oportere ordinationem. Si autem aliter extra quae ordinata sunt fiant, non valere ordinationem. Si autem secundum ordinatum canonem fiant, et aliqui contradicant per propriam intentionem, obtinere multorum electionem [Haec verba redundant] omnino non valeant.


Ut [Secundo pro bis] secundo in anno synodus fiat.

XX. Propter ecclesiasticas necessitates, et [m 1Kb] querelarum perfinitiones optime habere placuit [Lege sanctae synodo] sancta synodus, [n 1Kb] per singulas provincias [Col. 0798D] episcoporum fieri concilia [Id est bis in anno] secundo [Col. 0799A] in anno: [a 1Kb] semel post tertiam hebdomadem festivitatis Paschae, ut quarta hebdomada Pentecosten celebrari synodus possit, et [Lege commonere] commemorare metropolitanos provinciarum episcopos. Secundam autem synodum idus Octobr. quae est decima [b 1Kb] Yperberethei, et in ea synodo presbyteros supplicare, et diacones, et omnes qui laesi sunt, et a synodo judicatum mereri: et nunquam liceat aliquibus inter semetipsos synodum facere absque [Lege eis] eos, qui [c 1Kb] creditas habent metropolitanas civitates.


Ut nullus episcoporum de propria migret Ecclesia.

XXI. Ut episcopo non liceat a parocia in aliam parociam transire, neque per voluntatem 544 suam, neque a populis vim passum, neque ab aliquibus episcopis coactum: permanere autem eum [d 1Kb] oportere in [Col. 0799B] qua ordinatus est a Domino in principio Ecclesia, et non eum transire, sicut jam dudum de hoc terminum prolatum est.


De his qui ordinatur [Lege ab aliarum prociarum] ab aliorum parociis episcopis.

XXII. Episcopum non subintrare alienam civitatem, quae non ei subjacet, neque [Lege in loca] in locis, quae ad eum non pertinent, [e 1Kb] neque ad ordinationem alicujus, neque consecrare presbyterum vel diaconem in locis [f 1Kb] alieni episcopi, nisi forte postulatus cum consensu proprii episcopi. Si quis autem hoc temptaverit, infirma [Lege sit, vel supple debet ut can. seq.] esse manus impositio ordinis ejus, et ipse confusionem [g 1Kb] a synodo patiatur, quia quod vindicare non potest, ordinare non debet.


[Col. 0799C] Ut nullus episcopus post se successorem eligat.

XXIII. [h 1Kb] Nulli episcoporum licere sibi constituere successorem in exitum vitae suae. Et si aliquid tale factum fuerit, infirma esse debet [i 1Kb] ordinatio ejus. Illud autem observari dispositionem ecclesiasticam instituentem non aliter fieri, nisi [j 1Kb] cum synodo et judicio episcoporum, ut post transitum quiescentis potestatem habeant ordinare eum qui dignus est.


[Col. 0800A] De substantia Ecclesiae, et quae sunt episcopi.

XXIV. [k 1Kb] Ut quae sunt ecclesiastica, optime et diligenter debeant custodiri, sicut oportet, cum bona conscientia et timore [Lege et fide] fidei, scientes quia apud eum sunt, qui omnia respicit Dominus; quae et gubernare oportet cum judicio et potestate episcopi, qui creditum habet populum [l 1Kb] et omnia, 545 quae intra ecclesiam congregantur. Probata autem et certa esse quae sunt Ecclesiae, cum notitia presbyterorum et diaconorum, et omnia eos scire et non ignorare, quae sunt propria [m 1Kb] Ecclesiae, et nihil eos lateat, ut cum venerit episcopus exire de saeculo, scientes ea quae sunt Ecclesiae, rerum per negligentiam perire minime [n 1Kb] patiantur, ut neque propria episcopi pulsentur occasione ecclesiasticarum rerum. [Col. 0800B] Justum enim et beneplacitum est Deo et hominibus, ut propria sua episcopus, quibus ipse voluerit, derelinquat; ita tamen, ut quae Ecclesiae sunt, ipse in vita sua [Lege custodiat] custodire, et non patiatur aliquid Ecclesia detrimentum. Et [o 1Kb] neque episcopus occasione Ecclesiae [Lege proscribatur, et . . . cadant] praescribi, et in causas cadere, qui ad eum pertinent haeredes, ut et ipsi post mortem de eo [Lege blasphemiis non detrahant] blasphemiae non detrahi.


Ut episcopus potestatem habeat res Ecclesiae gubernare.

XXV. Episcopus habeat rerum Ecclesiae gubernationem ad omnes, qui expetunt cum omni veneratione et timore Dei accipere, et ea quae opus sunt ad necessaria ejus, [p 1Kb] et [Subauditur ad eorum] qui [Col. 0800C] apud eum suscipiuntur, fratrum necessaria, ut nullo impedimento occasionis [Lege fraudentur aliqui] fraudari aliquos secundum Apostolum dicentem: Habentes autem escas et tegumentum, his contenti sumus (II Tim. VI). Si enim [q 1Kb] in his non sufficit, et convertat res Ecclesiae [r 1Kb] in proprias et domesticas necessitates, et lucra Ecclesiae et possessionum fruges non cum notitia presbyterorum et diaconorum tractet, sed [Redundat [Col. 0801A] cum] cum domesticis suis et affinibus, aut fratribus, aut filiis praestet potestatem, ut per eos tales absconse [Lege laedantur certae res] laedere certas res Ecclesiae, hunc autem convinctum 546 subjacere synodo provinciae. Si autem et aliter incusetur episcopus, [a 1Kb] aut ii, qui cum eo sunt presbyteri, eo quod de agris, sive ex aliqua substantia Ecclesiae in semetipsos [Lege usurpent, ut pauperes] quae pertinent ad Ecclesiam, sive usurpantes, et pauperes tribulentur, [b 1Kb] accusationem autem et blasphemiam fieri rationibus, qui sic eum gubernaverint: hos per correctionem lucrare apud sanctam synodum [c 1Kb] . Et subscripserunt.

Eusebius praesens omnibus subscripsi, Theodorus omnibus constitutis in sancta synodo praesens subscripsi, [d 1Kb] Tharcudamantes, [e 1Kb] Mauricius, Machedonius, [Col. 0801B] Eutherius, Alphion, Bassus, Paulus, Theodotus, Niceta, Anatholius, Narcissus, Archelaus, [f 1Kb] Siricius, Hisichius, Manicius, Moses, [g 1Kb] Agapius, [h 1Kb] Theodotus, [i 1Kb] Mocimus, [j 1Kb] Eustatius.

Ordinavimus subscribentes, Amen.


Explicit concilium Anthiocensium.



547 [k 1Kb] INCIPIUNT CAPITULA CALCIDONENSIS.

I. [l 1Kb] De his qui praemio ordines adipiscuntur.

II. [m 1Kb] De accusatoribus episcoporum.

III. Ut clerici conductores non sint.

IV. [n 1Kb] De his qui vitam solitariam sectantur, et quo honore fungantur.

V. [o 1Kb] Ut nullus clericus de Ecclesia sua in aliam transeat.

[Col. 0802A] VI. [p 1Kb] Ut nullum absolute liceat ordinare.

VII. [q 1Kb] De his qui profitentur se clerici esse, vel monaci.

VIII. De dispensatoribus Ecclesiae.

IX. [r 1Kb] De causis clericorum.

X. [s 1Kb] Ut nulli clericorum liceat de Ecclesia sua discedere.

XI. De non temere dandis epistulis synodicis.

XII. In una provincia unum debere esse metropolitanum episcopum.

XIII. [t 1Kb] Nulli clericorum liceat in alterius civitate ministrare.

XIV. [u 1Kb] Ut nullus clericus uxorem haereticam vel paganam accipiat.

XV. [v 1Kb] [Lege Quot] Quod annorum velari debeant ancillae [Col. 0802B] Dei.

XVI. De virginibus et monacis.

XVII. De [Lege parrociis rusticis] parrocias rusticias.

XVIII. De conjuratis.

XIX. Ut [secundo pro bis] secundo in anno concilia faint.

XX. [x 1Kb] De non suscipiendis alterius Ecclesiae clericis, et de susceptoribus eorum.

548 XXI. De [Lege accusatoribus] accusatores episcoporum.

XXII. Ut nullus clericus aliena diripiat.

XXIII. De clericis et monacis excommunicatis.

XXIV. De [Lege sacratis monasteriis] sacrata monasteria.

[Col. 0803A] XXV. [a 1Kb] De ordinandis episcopis, et de [Lege reditibus] reditus Ecclesiarum.

XXVI. De [Lege dispensatoribus] dispensatores Ecclesiarum.

XXVII. De [Lege corruptoribus] corruptores mulierum.


Expliciunt capitula.



[b 1Kb] INCIPIT CONCILIUM CALCIDONENSE quingentesimo anno sub imperatore piissimo Marciano.

Statuta, quae per singulas synodos a sanctis Patribus constituta sunt, hactenus habere firmitatem censuerunt dicentes.


De his qui premio ordines adipiscuntur.

I. Si quis episcopus ordinationem pro pecunia fecerit, [Col. 0803B] etc., uti capite XXV collectionis praecedentis, ubi canones hujus versionis cum nostrorum mss. variantibus descriptos invenies. Solum tituli singulis canonibus praefixi, qui ibidem desiderantur, et a Justello proferuntur, ex praemissa tabula repetendi sunt. Post ultimum canonem ibidem descriptum haec ex prisca versione sequuntur.


549 Et subscripserunt.

[c 1Kb] Paschasinus episcopus statui et subscripsi.

[d 1Kb] Luculensis episcopus statui et subscripsi.

Bonifacius presbyter legatus sanctae Ecclesiae Romanae statui et subscripsi, et caeteri episcopi infra scripti.

    Anatolius Constantinopolitanus.
    Julianus legatus.
    [Col. 0803C] Thalasius Caesareae Cappadociae.
    Eusebius Anquirensis.
    Lucianus [e 1Kb] Byzae Eracl.
    [f 1Kb] Diogenes metrop. Cizic.
    Calogerus Claudiopol.
    Seleucus metrop. Amasiae.
    [g 1Kb] Meltius Syriae.
    Florentius Sardensis.
    Onesiforus Iconiae.
    Pergamius [h 1Kb] Anthi.
    Anastasius Nicaenus.
    Marianus Sinadensis.
    [Col. 0804A] [i 1Kb] Constantinus Bostrenus.
    [Lege Critonianus] Petronianus Afrodisiadae.
    Romanus Mirensium.
    Eunomius Nicomediae.
    Francio [j 1Kb] Afrodienus.
    Petrus Gangrensis.
    Heleuterius Calcidoniae.
    Theodorus [Lege Damasci] Lamasci
    [Lege Nunechius] Nunecius Laodiciae.
    Fotius Tyri.
    Basilius [Lege Seleuciae] Seleuci metrop
    Joannes Sebastiae.
    Cyrus Anazarbi.
    [k 1Kb] Constantius Meleti insul.
    Callinicus [Lege Apameae Bithyniae] Pameneae.
    [Col. 0804B] Patricius [Lege Thyanensis] Tyensis.
    Stephanus Jeropolita.
    Cecropius Sebastiopol.
    Theoctistus Posinunt.
    550 Lucianus Byzae Arcadiopol.
    Trifon [Lege Chiensis] Dioensis.
    Julianus Thabiae.
    Amphilocius Sydensis.
    [Lege Ibas Edessae] Libas Aedissae.
    Acacius [Lege Ariarathiae] Ariathiae.
    Antiochus [Lege Sinopensis] Synoensis.
    Fronto [l 1Kb] Faseliensis Lyciae.
    Philippus [m 1Kb] pro v. c. Balburen.
    Patricius [Lege Acrasitanae] Acasitanae Lyciae.
    Gemellus Stratonicae.
    [Col. 0804C] Stephanus Poemanensis.
    [n 1Kb] Consensius Jerocaesariae.
    Eulalius [Lege Pioniensis] Phyoniensis
    Hermias [Lege Abydi] Abidae Helesp.
    Cyriacus Trocnadensis.
    Acyllas Eudoxiadae.
    Danihel [Lege Cadensis] Caldensis.
    Fontejanus [Lege Sagalassensis] Sallagassiensis.
    Helias Blandi.
    Policarpus [Lege Gabalensis] Alensis.
    Leucius [o 14Kb] Irensis.
    [Lege Amachius Setensis] Amachis Seggensis.
    [Col. 0805A] Andreas [a 7Kb] Avalensis.
    Eusebius Dorilensis.
    [Lege Alchimedes Silandicus] Alchimedissi Landipus.
    Dionysius Atthaliae.
    Andreas Achajae.
    Olympius Sozopolitanus.
    Paulus [Lege Philomeliensis] Flomeliensis.
    Modestus Sebastenus.
    Evandrus Diocliae.
    Johannes [b 1Kb] Brauclensis.
    Eulalius [Lege Sibliae] Fibliae.
    Helpidius Thermensis.
    Theodorus Heracliae.
    Olympius [Lege Paneadis] Phaniodos.
    [Col. 0805B] Thomas [Lege Porphyrionensis] Phorfireonensis.
    Mysterius [Lege Amoriensis] Anoriensis.
    Longinus Orcisti.
    Manasses [Lege Theodosiopolis] Theodopol.
    Nicolaus [c 1Kb] Acarasseon.
    Romanus [Lege Bubonensis] Bubbensis.
    Musonius [Lege Nissae] Nisiae.
    551 [d 1Kb] Acacius Ariaratiae.
    Atticus [e 1Kb] Zelohensis.
    Menecrates [Lege Ceracensis] Ciras.
    Helias Blandi.
    Eusthocius Docimiensis [f 1Kb] .
    Mirus Eulandrensis.
    Philippus [Lege Lysiadensis] Lygiadensis.
    Cyriacus Eucarpiae.
    [Col. 0805C] [g 1Kb] Abircius Jeropolitanus.
    Messalinus Laodiciae.
    Gerontius Basilinopol.
    Apragmonius [h 1Kb] Tii.
    [i 1Kb] Danihel Caldonensis.
    Matthias [j 1Kb] Thimenutii.
    Thoman Theodosiopol.
    David Hadrianiae.
    Zenodotus Thelmeseon.
    Meliphtongus Juliopol.
    Basilius [k 1Kb] Nacoliae.
    Danihel Lampsaci.
    [Lege Themistius] Themistrius Amastridos.
    Alfius [Lege Myndi] Myli.
    [Col. 0806A] Renus Jonopolitanus.
    [l 1Kb] Fontianus Salagassaenae.
    [m 1Kb] Nicolaus Carasseon.
    Eupitius Stratonicae.
    Johannis [Lege Amyzonis] Amozonis.
    Theodoritus Alavandon.
    Florentius [Lege Hadrianopol.] Hadriapol
    Nephtolemus [n 1Kb] Cormonopol.
    Paulus Dervensis.
    Plutarcus Lystron
    Eugenius [Lege Cannensis Lyciae] Canoniensis.
    Rufinus [o 1Kb] Ydesienus.
    Acholius Larandon.
    [Lege Pionius] Plonius Throados.
    Joannes Tripolitanus.
    [Col. 0806B] Rusticianus corepiscopus.
    Basilius Ocyrensis.
    Jacobus [p 1Kb] Pipminensis.
    Epiphanius [q 1Kb] Medalu.
    [Lege Acilas Aurocrorum] Acilius Aurocen.
    Gennadius Hacmonensis.
    Acharius [r 1Kb] Aennensis.
    Cyrinus [Lege Pataron] Potaron.
    552 Marcianus [Lege Corallitanus] Caralitanus.
    Eugenius [s 1Kb] Cotoniensis.
    Obrimus [t 1Kb] Coracesii.
    Theodoritus Cirritanus.
    Johannes Germanitiae.
    Uranius Emissae.
    Damyanus [Lege Sidonis] Ildonis.
    [Col. 0806C] Joseph Eliopolitanus.
    Julianus [Id est Rosiensis] Rosvensis.
    [u 1Kb] Olympius Peneades.
    Theodorus Claudiopolit.
    Tyrannus Germanicopolit.
    Paulus [Lege Aradiensis] Radiensis.
    Rufinus [Forte Samosaten.] Amorathion.
    Sabinianus [Lege Perrhenut.] Pirrenus.
    Patricius Neocaesari.
    Philippus Adanae.
    Indimus Jeropolitan.
    Saba Palti.
    Theodorus [Lege Tripolitanus] Pentapolit.
    Noes [Lege Cepha castelli] Chefraenus.
    [Col. 0807A] [Lege Zebenus Martyropolitanus] Zebenneus Marthiopolit.
    [a 1Kb] Maragentus Enzitinensis
    [b 1Kb] Valens Laod. Foen.
    Paternus corepiscopus.
    Eulogius Philadelfiae.
    Proculus Adraonensis.
    Theodosius Canotasenus.
    Hormisda Philippopolitanus.
    Joannis Flaviados.
    Evolcius [Lege Zeugmatenus] Zeumatenus.
    Abramius Circensis
    Romulus [Lege Chalcidensis] Alchidensis.
    Timotheus [Lege Balaneensis] Balensis.
    Eusebius [Lege Seleucobeli] Eleucobilo.
    [Col. 0807B] Paulus [Lege Mariamnensis] Mariansis.
    Euthycianus Epiphaniensis.
    Marcus Aretusae.
    Johannes [Lege Carrhensis] Carroniensis.
    Bassianus corepiscopus.




Expliciunt canon. Calcidonensis.



553 [c 1Kb] INCIPIUNT TITULI Canonum Constantinopolitanorum.

I. Ut permaneant quae in Nicia sunt legitime, et immobiliter constituta.

II. De anathemate Arianorum, Eunomianorum, Machedonianorum, [Col. 0808A] Sabellii, [d 1Kb] Photini, Marcellini, et Apollinaris.

III. De singulis parrociis ordinandis et de primatu [e 1Kb] episcoporum metropolitanorum.

IV. De Maximi indisposita ordinatione. De primatu Ecclesiae [f 1Kb] Constantinopolitanae.


Expliciunt.



INCIPIUNT CANONES.

[g 2Kb] Hi canones expositi sunt ab episcopis CL [Lege congregatis] congregati in unum Constantinopoli, quando ordinatus est beatus Nectarius episcopus, consulatu piissimi, atque amatoris Christi imperatoris nostri Fl. Marciani Aug. [h 1Kb] III kalend. Novembres per gratiam Dei, et constitutione piissimorum, et fidelium imperatorum una cum sancta synodo, 554 [Col. 0808B] in basilica sanctae et victricis martyris Euphemiae conjubante eos precibus suis. Sancta synodus dixit.

I. Non transgredi fidem [i 1Kb] sanctorum Patrum 318, qui in Nicaea Bithyniae convenerunt: sed permanere eam firmam, et dominam censemus.


[j 1Kb] Anathema esse omnem haeresem.

II. Id est Eunomianorum [k 1Kb] similium Arrianorum, [l 1Kb] Eudoxianorum, et Semiarrianorum Spiritui sancto [Lege adversorum] adversi et Sabellii, et Marcellianorum [m 1Kb] , et [Lege Apollinariorum] Apollianorum.


Quae debeantur Aegypto, Antiociae, et Constantinopoli.

III. Ut extra terminos [n 1Kb] non ingredere alienos, [Col. 0809A] neque confusionem facere Ecclesiis; sed secundum canones observare.

Ut Alexandrinum quidem episcopum, quae in Aegypto sunt, gubernare, servatis quae in Nicaenis [a 1Kb] canonibus primatus Anthiocenae Ecclesiae: et Asiae gubernationis 555 episcopi, quae per Asiam sunt, parrocias solum gubernare: qui vero sunt Ponto, Ponticae tantum; qui sunt Traciae, Traciarum solum.

Non vocatos autem episcopos super parrociam alienam non debere ingredi ad ordinandum, aut pro aliquibus aliis gubernationibus ecclesiasticis, servato quod scriptum est de parrociis canone et constitutum, et ut per singulas provincias, provinciae synodus gubernet, secundum ea quae in Nicia constituta sunt.

Quae autem in barbaricis gentibus sunt Ecclesiae [Col. 0809B] Dei, ita gubernari oportet, secundum quod obtinuit a Patribus consuetudo. Constantinopolitanum autem episcopum habere primatum honoris post Romanum episcopum, [b 1Kb] pro quod eam esse censemus juniorem Romam.


De Maximo Cynico, et adversum ejus iniquitates, et delubra ejus, quae Constantinopolim [c 1Kb] facta sunt.

IV. In omnibus placuit, ut neque Maximum episcopum fuisse, aut esse, neque ipsos qui ab eo ordinati sunt in quocunque gradu clericorum, vel quaelibet facta sunt, infirmata esse censemus.


De primatu [d 1Kb] Ecclesiae Constantinopolitanae.

Sancta synodus dixit. Ubique sanctorum Patrum terminis subjacentes, et quem nunc legimus canonem [Col. 0809C] CL reverentissimorum episcoporum, qui congregati sunt in hanc regiam civitatem, cognoscentes, haec censuimus [e 1Kb] de primatu sanctae Ecclesiae Constantinopolitanae civitatis junioris Romae, quia [Lege sedi] sedis magnae Romae, pro eo quod regnaret, sancti Patres statuerunt [Dele ei] ei primatum; ita nunc et nos in hoc constitutum firmantes venerabiles CL, primatum reddimus 556 juniori Romae, rationabiliter judicantes, ut quae regno et senatu honorificatur civitas, obtineat et firmitatem primatus secundum [Col. 0810A] magnam Romam, et in ecclesiasticis causis magnificam eam esse, sicut et Romam, et [f 1Kb] secundam post eam esse censemus.

Et ut Ponticam, et Asiam, et Traciam gubernationem metropolitani [g 1Kb] habeant. Etiam qui in barbaricis sunt episcopi, a sede suprascribta [h 1Kb] parrocias eis ordinentur. Et ut [Lege singuli metropolitani per memoratas] singulum metropolitanum memoratas parrocias cum provinciarum episcopis ordinent episcopum, sicut divini canones censuerunt.

Manus impositionem autem, sicut superius dictum est, a metropolitanis episcopis fieri debere; electionem autem facere secundum consuetudinem, ad eos referre oportet.


Et subscripserunt.

[Col. 0810B] Nectarius Constantinopolitanus episcopus statui et subscripsi.

[i 1Kb] Paschasinus episcopus legatus sanctae Ecclesiae Rom. statui et subscripsi.

[j 1Kb] Lucentinus presbyter legatus Ecclesiae Rom. subscripsi.

Bonifacius presbyter legatus Ecclesiae suprascriptae SS. subscripsi. Et caeteri subscripserunt.


Aegypti.
    Timotheus Alexandrinus.
    Dorotheus Oxyrinco.




Palaestini.
    Cyrillus Hierosolymitanus.
    Gelasius Caesariensis.
    Macer [Lege Hiericuntis] Hierocontis.
    [Col. 0810C] 557 Dionysius Diospolitanus.
    Priscianus Nicopolitanus.
    Saturninus Sebastenus.
    [k 1Kb] Rufus Scythopolitanus.
    Auxentius Ascalonis.
    Aelianus Jamnensis.




Phoenices.
    Zenon Tyri.
    Paulus Sidonis.
    [l 1Kb] Nestatius Ptolomaidae.
    [Col. 0811A] Philippus Damascenus.
    [a 1Kb] Bracchus Paneadensis
    Timotheus [Lege Berytensis] Brittamensis.
    [b 1Kb] Basilides Bybli.
    Mucimus Aradi.
    Alexander Archis [c 1Kb] per Theodo.




Syriae Coeles.
    [Lege Meletius] Mellitus Antiociae.
    Pelagius Laodicensis.
    Acacius Beraeae.
    Johannes Apamenus.
    [d 6Kb] Bizas Seleuciae.
    Eusebius Epiphaniae.
    Marcianus Seleucobili.
    Patrophilus Larissenus.
    [Col. 0811B] Seberus Palti.
    Flavianus et Helpidius presbyteri Antiocaeni.
    Eusebius Chalcidis.
    Domnus Gabalae.
    Basilius Rafaneu.




Arabiae.
    [e 1Kb] Asapius et Balapus Boetrum.
    Helpidius Dionisiadis.
    Uranius [f 1Kb] Adarensis.
    Cilum Constantines.
    Severus [Lege Neapoleos] Nespoleos.




558 Osroenis.
    [g 1Kb] Eulalius Edissae.
    Vitus Carru.
    Habramius [h 1Kb] Batumum.




Mesopotamiae.
[Col. 0811C]
    Maras Amidis.
    Batenus [i 1Kb] Constantines.
    Jobinus [j 1Kb] Etmarias.




Augustae Eufratesiae.
    Teodotus Hierapoleos.
    Antiochus [Lege Samosatae] Samastheos.
    Isidorus Cyro.
    Jovinus [Lege Perrhensis] Perriensis.
    [k 1Kb] Maris Lolliensis.




Ciliciae.
[Col. 0812A]
    Diodorus Tharso.
    Cyriacus Adanu.
    Ysicius Epiphaniae.
    Germanus Corici.
    [l 1Kb] Aerius Zephiriensis.
    [m 1Kb] Filomusus Pompeiopolitanus.
    Olympius [Lege Mopsuestias] Monsiestias.
    Theophilus Alexandriae per Alipium presbyterum.




Cappadociae.
    Helladius [Lege Caesarias] Carias.
    Gregorius [Lege Nyssenus] Nisius.
    Aetherius Tiano.
    Bosphorius Coloniae.
    [Col. 0812B] Olympius Parnasi.
    Gregorius Nazancenus.




[n 1Kb] Isauriae.
    Sympesius Seleuciae.
    Montanus Claudiopol. per 559 Paulimpium presbyterum.
    Filotheus Hierapolitanus.
    [o 1Kb] Pistus Philadelphiae.
    Musonius [p 1Kb] Celenderum.
    Marinus Dalisandi.
    Theodosius Antiociae.
    Artemius Titiopolitanus.
    [q 1Kb] Neu Selinuntos.
    Montanus Neocaesariae.
    Eusebius Olbis.




Cypri.
[Col. 0812C]
    Julius Paphu.
    [r 1Kb] Theopropus Trimitountus.
    Ticon [Lege Tamassanus] Tamastanus.
    [s 1Kb] Nemius Cethius.




Pamphyliae
    Troilus [t 1Kb] Aegeon.
    Gajus [u 1Kb] Libris.
    Longinus [v 1Kb] Colibarsu.
    Theodulus Coracisii.
    [Col. 0813A] Isicius [a 1Kb] Cotenu.
    Tuisianus Casso.
    Midos [Lege Panemutichi] Panentu.
    Heraclides Thicusitanus.
    Theodulus [b 1Kb] Sialitanus.
    Pammenius [Lege Ariasso] Ariasto.




Lycaoniae.
    Amphilochius Iconii.
    Cyrillus [c 1Kb] Eumanadi.
    560 Aristophanes [Lege Sabatrae] Supatru.
    Paulus Listro.
    [d 1Kb] Ininius Corinun.
    [e 1Kb] Darius Mistiae.
    Leontius [f 1Kb] Pertun.
    Theodosius [g 1Kb] Idisenus.
    [Col. 0813B] [h 1Kb] Eustracius Cannuensis.
    [i 1Kb] Dafenes Deruis.
    Eugenius [Forte Pasalonensis] Posadum.
    Illyrius [j 1Kb] Isauron.
    Severus [k 1Kb] Ambladum.




Pisidiae.
    Optimus Anthiociae.
    Theumistius Hadrianapolit.
    Attalus [l 1Kb] Postadun.
    Amantius [Forte Odadun ab Odada] Adadun.
    Faustus Limenun.
    [m 1Kb] Johannes Salagessitanus.
    Calenicus [n 1Kb] Thymadun.
    Eustathius metropolitanus.
    Patricius [o 1Kb] Parlaxit.
    [Col. 0813C] Lucius [Lege Neapoleos] Narpoleos.
    [p 1Kb] Lollianus Sozopoltit per Simplicium presbyterum.
    [q 1Kb] Tyrannus presbyter Amuranus.
    [r 1Kb] Auxanius presbyter Apamensis.
    [Col. 0814A] [s 1Kb] Helladius presbyter Cunamen.
    Theosebius [t 1Kb] Philominas per Bassum presbyterum.




561 Lyciae.
    [u 1Kb] Tatianus Meronensis.
    Pionius Comatis.
    Eudimus Pataronensis.
    Patricius [v 1Kb] Inomandum.
    Lupicinus Lymerun.
    Macedo [x 1Kb] Scindun.
    Romanus [Lege Phaselidum a Phaseli] Pasilidun.
    Hermeus [Lege Bubonensis] Bubuteun.
    [y 1Kb] Thantianus Araxitanus.




Phrygiae Salutaris.
    [Col. 0814B] Vitus [Lege Primnesiae] Primisiae.
    Eusanius Eucarpiae.




Phrygiae Pacantianae.
    Nectarius Appias.
    Theodorus Eumeniae per Profuturum presbyterum.




Cariae.
    [z 1Kb] Hecdicius Afrodisiadae.
    Leontius [Lege Cibyrae] Cimirun.




Bithyniae.
    Eufrasius Nicomediae.
    Dorotheus Nicaeae.
    Olympius Neocaesariae.
    Theodolus Calcidonensis.
    Eustatius Prusenus.




562 [aa 1Kb] Ponti Amasiae.
[Col. 0814C]
    Pansopius [Lege Berorum] Hibero.




Mysiae.
    Martyrius [Lege Marcianopolitanus] Marciopolitanus.




Scythiae.
[Col. 0815A]
    Terentius Tomeun.
    Aetherius Cersonissi.
    [a 1Kb] Sebastenus Anchialis.




Spaniae.
    Agrius [b 1Kb] Ymimontu.




[c 1Kb] Ponti Polemoniaci.
    Atarbius per Cyrillum lectorem.
    [d 1Kb] Expliciunt canones concilii
    Constantinopolitanorum.





563 [e 1Kb] INCIPIT PRAEFATIO.

[f 1Kb] Placitum est in concilio habito, in quo credimus posse placere omnibus catholicis, ut a Synodo accepto recedi omnino non debere, quod in conlatione [Col. 0816A] aput omnes integrum recognovimus, nec a fide non recessuros, [g 1Kb] quae per prophetas a Domino Deo Patre per Christum Dominum docente Spiritu sancto in Evangelio, et apostolis omnibus suscepimus [h 1Kb] per traditionem 564 Patrum, secundum [i 1Kb] traditionem apostolorum, quae aput Niciam tractata sunt contra haereses, quae eo tempore surrexerunt [j 1Kb] praepositum est nunc usque permanet. Quibus a nobis omnibus nec addendum aliquid credimus, nec [k 1Kb] minuere posse manifestum est. Placuit ergo nihil fieri novum: [l 1Kb] substantia, quod Graeci dicunt usiam, nomen quidem in multis sanctis Scribturis insinuatum mentibus nostris obtinere sui debere [m 1Kb] firmitatem. Quam rem cum suo nomine Ecclesia catholica cum doctrina deifica semper confiteri et profiteri consuevit [n 1Kb] .




[Col. 0817]
ANTIQUISSIMA INTERPRETATIO LATINA CANONUM NICAENORUM, Quae nunc primum prodit e ms. Vaticano Reginae 1997.





ADMONITIO IN COLLECTIONEM SEQUENTEM.
[Col. 0815]

Priscae canonum editioni vetustissimam ineditamque Latinam versionem subjicimus canonum Nicaenorum, quam reperimus in ms. codice Vat. Reginae 1997. In hoc caeteri Graecorum conciliorum canones ex interpretatione prisca sumpti fuerunt. Soli Nicaeni aliam hactenus ignotam versionem exhibent, quae prisca translatione antiquior, in Ecclesia Theatina, ad quam ille codex olim pertinebat, recepta fuisse videtur. Initio quidem suspicabamur, hanc versionem eam esse, qua utebatur Romana Ecclesia, cui Theatina suberat. Cur vero hanc suspicionem deposuerimus, intelliges ex praemisso tractatu, part. II, c. 2, § 1, n. 2 et seqq. Ex hac versione auctor Quesnellianae collectionis, quam recusimus, in Nicaenis canonibus describendis nonnulla derivasse animadvertimus annot. 1 in canones Nicaenos ejusdem collectionis. Canones Sardicenses cum Nicaenis juncti, et Nicaenorum titulo inscripti in eodem quidem codice Vat. Reginae proferuntur. Solos autem Nicaenos hic appendimus; quippe qui tantummodo Latine redditi novam translationem exhibent. Sardicenses enim ex originali Latino, ut alibi monuimus, ibidem descripti cum vulgatis conveniunt, aliquot variantibus lectionibus exceptis, quas ex eodem ms. codice in notationibus ad Sardicenses canones priscae editionis diligenter expressimus. Canonibus Nicaenis in eodem ms. praemittitur tabula canonum cum hac epigraphe: Incipit capitula Nicaeni concilii. Sunt autem capitula 46, eo quod in his Sardicensia capitula sine ullo discrimine comprehendantur. Haec capitulorum canonumque divisio collectoris arbitrio tribuenda. Duo prima capitula designant ea quae canonibus praemittuntur. Hinc primus canon Nicaenus notatur numero tertio, secundus quarto, et sic deinceps. Omittitur Nicaenus canon ultimus de non flectendo genu die Dominica, et a Pascha usque ad Pentecosten, uti omittitur in collectione quam ex Quesnello edidimus. Quoad Sardicenses autem canones duo in unum coeunt, nimirum 29 et 30 collectionis Quesnellianae: cumque in hac unicum tantum capitulum assignetur praefatiunculae Cum convenisset, et Nicaeno symbolo quae in nostro codice dispertiuntur in duo; copulatis in unum duobus Sardicensibus collectionis laudatae, idem canonum numerus 46 utrobique tandem resultat. Haec praenotasse sufficiat. Nunc ipsam versionem proferimus, quae, etsi incondita et obscura est, ut antiquae fere omnes versiones deprehenduntur; plura tamen errata imperiti librarii vitio et oscitantiae tribuenda sunt.



567 INCIPIT FIDES
[Col. 0817A]

Nicaeni concilii AMHN.

I. Cum convenisset sanctum et magnum concilium, etc., uti habetur supra in Nicaenis canonibus editionis priscae.

II. Credimus in unum Deum Patrem omnipotentem, omnium visibilium et invisibilium factorem, et in unum Dominum nostrum Jesum Christum natum ex Patre unigenitum, hoc est de substantia Patris, etc., uti supra cap. 1 collectionis Quesnellianae.


De his qui se ipsos abscidunt, vel eunicizant, in totum ad clerum admitti non debere.

III. Si quis autem incurrerit [Lege in valetudinem] in valetudine, et necessitate cogente a medicis fuerit [Col. 0817B] sectus, aut dominis suis, aut a barbaris eunuchizatus; hic [Lege maneat] manet in clero. Si quis autem sanus ipse se absciderit, et inventus fuerit in clero; oportet eum a loco abjici, et de caetero nullum hujusmodi oportere suscipi. Sicut autem de his manifestum est, ut si quis ausus fuerit abscidere se, abjiciatur. Sic itaque si qui aut a barbaris aut a dominis suis castrati sunt, provata vita eorum suscipiendos esse in clerum censemus.


De neophitis neque episcopos, neque presbyteros ordinari.

IV. Plurima sive necessitate cogente, sive alias [Lege cogentibus hominibus] coacti ab hominibus commissa sunt contra disciplinam, et regulam ecclesiasticam, ut quosdam homines a conversatione gentili [Col. 0817C] repente accedentes ad credulitatem, modico tempore cathacizatos statim ad spiritale lavacrum cogant accedere: et mox baptizatos multos ad episcopatum, vel presbyterium venire cogant, bene habere placuit. De caetero nihil tale committi vel fieri. Tempus enim debet probare catechuminum, et post baptismum experimentis multis probari. Manifesta etenim Apostoli scribtura dicentis: Non neophytum, ne forte elatus in judicium incidat diaboli. Quidem si praecedente tempore tale aliquid delictum admiserit, haec eadem persona et accusetur a duobus, vel tribus, hujusmodi privabitur a loco.


De vindicta eorum, qui contra canones fecerint.

V. Si quis autem contraria his egerit, resistens huic magno et sancto concilio, ipse se in periculo [Col. 0817D] mittens privabitur a clero.


[Col. 0818A] De mulieribus quas [Lege synesactas] synectas vocant.

VI. Quaecunque [Supple cum] episcopis, vel presbyteris, et diaconibus commorantur, sive viduae, sive virgines; haec in totum censuit hoc sanctum, et magnum concilium nullum 568 sibi praesumere hoc vel licitum esse eis maxime qui in clero sunt constituti: nisi forte aut soror sit, aut germanicia [Lege vel hae] haec personae tantum quae fugiant suspicionem. Aliae vero personae fugiendae sunt, quae maximam afferunt suspicionem.


De episcopis a conprovincialibus ordinandis.

VII. Episcopum oportet ab omnibus episcopis qui sunt in provincia, sub qua agitur, ordinari. Si autem difficillimum est, aut urgens necessitas fuerit, aut [Col. 0818B] per longinquitatem itineris, omnino tamen tribus episcopis praesentibus oportet constitui episcopum consentientibus et his, qui absentes fuerint per scribta sua ordinationem fieri tanquam se praesentes.


De potestate metropolitani.

VIII. [Lege Habeat potestatem is et subauditur in provincia] Habentem potestatem cum qui in ampliore civitate provinciae videtur esse constitutus, id est in Metropolim.


De his qui excommunicati sunt ab episcopis suis.

IX. De his qui excommunicati fiunt, sive qui in clero, sive qui in laico ordine ab his, qui in provincia sunt, episcopi teneat sententia: [Lege ut qui] aut qui ab aliis incommunicati facti fuerint, ab aliis non suscipiantur. Perrogentur autem, ne forte propter [Col. 0818C] contentionem, aut inimicitiam, aut aliquam animositatem episcopi facti sunt incommunicati. [a 1Kb] Ut ergo de omnibus congruens interrogatio fieri videatur.


De synodo bis in anno per unamquamque provinciam celebranda.

X. Placuit per singulos annos in singulas provincias duo concilia fieri, ut simul omnibus episcopis convenientibus totius provinciae hae omnes quaestiones interrogentur, ut qui manifesti inventi fuerint deliquisse, vel offendisse episcopum suum, aut certe graviter deliquisse aput eos constet, eos esse incommunicatos, donec omnium consilio, vel episcopo eorum placeat humaniorem adversus eum proferre sententiam. Concilia autem fiant unum ante [Lege tessaracosten ex Graeco, id est, Quadragesimam] tessera [Col. 0818D] constent, ut omnium animositate amputata purum [Col. 0819A] et immaculatum sacrificium offeratur Deo. Secundum vero fiat post autumnum.


De primatu Ecclesiae Romanae.

XI. Ecclesia Romana semper habuit primatum. Teneat autem et Egyptus, ut episcopus Alexandriae omnium habeat potestatem: quoniam et Romano episcopo haec est consuetudo. Similiter autem et qui Antiocia constitutus est, et in caeteris provinciis, primatus habeant Ecclesiae civitatum ampliorum.


569 De infirmanda ordinatione, quae sine metropolitani consensu fit.

XII. Ante omnia manifestum sit illud, quod si quis sine arbitrio ejus, qui est in metropolim, constituerit episcopum; hunc concilium hoc sanctum et magnum censuit non esse episcopum.


[Col. 0819B] De sequendo majori numero, cum [Supple de] ordinatione contenditur.

XIII. Si vero una omnium maneat sententia firma secundum regulam ecclesiasticam; duo vero, vel tres animositate ducti per contentionem contradicunt; teneat plurimorum sententia.


De honore Gerosolymitani episcopi.

XIV. Quoniam consuetudo tenuit [Supple et] traditio antiqua, ut qui in [Lege Aelia] Ecclesia est episcopus, id est, Gerosolymis honoretur, habeat secundum ordinem suum honorem, metropolitani manente dignitate.


De his qui Mundi dicuntur quo genere recipiendi sunt.

XV. De his qui se ipsos Catharos, id est mundos vocant, si quis veniat ad Ecclesiam catholicam, placuit [Col. 0819C] sancto, et magno concilio huic, ut per manus impositionem Ecclesiae catholicae maneat in clero. Ante omnia autem hoc manifestum sit, quoniam oporteat eos in omnibus consentire traditionibus sanctae catholicae Ecclesiae, hoc est ut et secundis nuptiis communicent, et [Supple iis] qui in tempestate persecutionis lapsi sunt, super quos et tempora [Subaudi poenitentiae] statuta sunt et anni. Oportet igitur sequi eos omnia, quae censuit sancta catholica, et apostolica Ecclesia. Igitur si quis eorum sive in vicis, sive in civitatibus soli inventi fuerint episcopi, vel presbyteri; [a 16Kb] reordinati ab episcopo Ecclesiae catholicae manebunt in eodem honore. Is autem, qui habuit nomen episcopi [Lege apud eos] ad eos qui dicunt se esse mundos, in Ecclesia catholica habebit honorem [Col. 0819D] presbyterii. Si autem hoc illi non placuerit, providebit ei locum in parrocia, ut non videantur in civitate duo episcopi esse.


De his qui inexaminati ordinantur.

XVI. Si qui sine inquisitione facti sunt presbyteri, aut interrogati confessi sunt delicta sua, et confessis eis citra ordinem, et 570 disciplinam moti homines manus eis temere imposuerunt; hos canon, et ecclesiastica [Col. 0820A] disciplina non suscipit: quod irreprehensibile est enim, vindicat catholica.


[Lege De lapsis ordinatis] De praevaricatis recipiendis per poenitentiam.

XVII. Si qui ordinati sunt ex his, qui lapsi sunt, per ignorantiam, aut dissimulantibus eis, qui eos ordinaverunt; hoc non praejudicat regulae ecclesiasticae: cogniti enim et detecti deponentur.


De praevaricatis per poenitentiam recipiendis.

XVIII. De his qui praevaricaverunt sine ulla vi, nemine cogente, sine amissione rerum, sine ullo periculo, quod factum est in novissimis temporibus tyranni Licinii, placuit sancto concilio huic, licet indigni sint misericordia Dei, verumtamen placuit miserere eis. [Lege Quotquot] Quodquod igitur condignam [Col. 0820B] poenitentiam egerint, triennio inter verbo audientes, et septem annis prostrati jacebunt; biennio autem sine eucharistia communicabunt plebis orationibus.


De poenitentia corum, qui post baptismum ad saecularem militiam revertuntur.

XIX. Qui autem vocati sunt ad gratiam, et confessi, primos impetos suos ostenderunt projicientes baltea, post vero conversi sunt ad vomitum suum (quidam enim et pecunias dederunt, et multa munera, ut rursum militarent), hi decem annis prostrati jacebunt post triennii temporis auditionem verbi. Super omnes autem haec erit interrogatio, et inquisitio satisfactionis. [Lege Quotquot] Quodquod enim et timore, et fide, et conversatione, et lacrymis, et [Col. 0820C] instantia, et bonis operibus misericordiam Dei flexerunt non facta simulatione; hi complentes tempus statutum, sine dubio communicabunt orationi: cum liceat episcopo etiam humanitatis auxilium eis impertiri. Quodquod autem segnius egerint, vel negligentius se tractaverint raro apparentes in domo Dei; hos oportet tempora complere.


De reconciliatione danda morientibus.

XX. De his autem, qui in exitu sunt constituti, vetus et canonica lex in eis servabitur et nunc. Itaque si quis in exitu fuerit constitutus [Lege novissimo et necessario viatico] novissimi et necessarii viatici non fraudabitur. Si autem [Lege desperatus] dispectus communionem fuerit consecutus, et eucharistiam [Col. 0820D] sumpserit; postea vero inter vivos fuerit 571 inventus; erit communicans orationi soli. Similiter et super omnes, qui in exitu sunt constituti, [Lege petentibus] poenitentibus communionem episcopus cum deliberatione impertiatur eucharistiam.


De diaconibus ne super presbyteros sint.

XXI. Pervenit in aurem sancti et magni concilii hujus, quod in quibusdam locis, et civitatibus episcopis [Col. 0821A] et presbyteris eucharistiam diacones dividant, quod neque canones, neque ecclesiastica regula tradit, ut qui potestatem non habent offerendi, ii offerentibus corpus Christi dividant. Illud etiam cognitum est nobis, quod quidam ex diaconibus per usurpationem et temeritatem corpus Christi priores contingunt. Omnia igitur haec amputentur, et maneant diacones in priori ordinatione et mensura, scientes quoniam quidem episcopi ministri sunt. Accipiant autem secundum ordinem post presbyteros, dante eis aut episcopo, aut presbytero. Sed nec sedere eis permittitur in medio presbyterorum: extra canonem est enim, et extra ordinem quod fit. Si quis autem noluerit obedire post haec statuta, privabitur et a loco diaconii.


[Col. 0821B] De catechumenis labsis.

XXII. De catechumenis labsis autem placuit sancto et magno concilio huic, ut triennio audiant Scribturas; postea vero communicent orationi catechuminorum.


De his qui Ecclesias suas deserunt, et ad alias transeunt.

XXIII. Propter frequentes tumultus, et seditiones, quae fiunt in plebes, placuit omnino amputari hanc consuetudinem, quae extra disciplinam et canonem fit, ut si quis inventus fuerit de civitate in civitatem transiens episcopus, vel presbyter, sive diaconus, amoveatur. Si quis autem post hujus sancti et magni concilii decreta aliquid hujusmodi usurpaverit, aut consenserit huic rei, inritum fiet, et deliberabitur, an [Col. 0821C] oporteat eum regredi ad parrociam suam, in qua episcopus, aut presbyter fuerit ordinatus.


De non suscipiendis alterius Ecclesiae clericis.

XXIV. [Lege Quotquot praecipitanter et . . . . . non habentes] Quodquod praecipite sunt, et timorem Dei ante oculos non habens episcopus, vel presbyter, seu diaconus, nec disciplinam, aut regulam ecclesiasticam tenentes, discedent de Ecclesiis suis in canone constituti; ii nusquam suscipiendi sunt in Ecclesia, sed oportet eos necessitate cogi, ut revertantur ad parrocias suas. Si autem permanserint in obstinatione sua, oportet eos incommunicatos fieri.


572 De non ordinandum quempiam, qui ad alium pertinet.

[Col. 0821D] XXV. Si quis autem ausus fuerit per subreptionem, [Col. 0822A] aut contumaciam agere, ut qui ad alium pertinet sibi vincando eum constituerit [a 1Kb] episcopum, vel presbyterum, inrita fiat ejus ordinatio.


De feneratoribus clericis.

XXVI. Quoniam plurimi in ordinem ecclesiasticum constituti, avaritiam et turpe lucrum sectantes, obliti sunt sanctae Scribturae dicentis: Qui pecuniam suam non dedit ad usuram: [Supple et] fenerantes centesimas expetunt; censuit sanctum et magnum concilium, ut quisquis inventus fuerit post haec statuta usuras accipiens, [Lege aut quoquomodo negotium agens, aut sescupla expetens] aut quomodo, aut extra legatione agens rem, aut res quam expetens, aut aliud quid adinveniens turpis lucri causa, deponatur a clero, et alienus erit a canone ecclesiastico.


[Col. 0822B] De Paulianistis.

XXVII. De Paulianistis, qui refugiunt ad catholicam et apostolicam Ecclesiam, decretum positum est, hos omnino rebaptizari. Si qui autem in praeterito tempore in clero fuerunt constituti, siquidem inlibati et inreprehensibiles fuerunt inventi, per manus impositionem episcopi Ecclesiae catholicae, ordinandi erunt in ordine cleri. Si autem inquisiti, inutiles fuerint; degradati erunt in ordine laicorum.


De diaconissis.

XXVIII. Similiter autem et [Lege de diaconissis et de iis qui] diaconissas, et qui in canone videntur esse constituti, simile erit statutum. Memores autem sumus et de diaconissis, quae in scismate sunt constitutae, [Col. 0822C] quoniam nec per manuum impositionem sunt ordinatae, omnino inter laicas eas oportere dinumerari.

Hic desinunt canones Nicaeni, omisso illo de non flectendo genu die Dominico, etc., ut in collectione Quesnelliana pariter desideratur: qua de re vide quae ibidem notavimus. Porro continuata numerorum serie sine ulla distinctione subjiciuntur canones Sardicenses eadem divisione, quam in laudata collectione invenies, nisi quod duo canones 29 et 30 hic in unum copulantur: ac proinde numeri canonum prosequuntur usque ad XLVI. Horum canonum variantes indicavimus in notis ad editionem priscam. Tandem canonibus Nicaenorum Patrum catalogus subnectitur eodem ordine, ac in collectione Quesnelliana, ubi hujus codicis lectiones, [Col. 0822D] sicubi discrepant, protulimus.




[Col. 0821]
VETUS INTERPRETATIO LATINA CANONUM NICAENORUM, SARDICENSIUM ET CHALCEDONENSIUM, aliorumque documentorum ad Nicaenam, et Sardicensem synodum pertinentium: nunc primum edita ex perantiquo ms. codice LV capituli Veronensis. (C)





ADMONITIO IN COLLECTIONEM SEQUENTEM.
[Col. 0821]

577 1. Socrates lib. I Historiae ecclesiasticae, c. 20, de Patribus Sardicensibus scribens: Et confirmata Nicaenae fidei formula quidem vocabulum rejecerunt; consubstantialis autem vocem apertius promulgarunt, scriptasque ea de re litteras quoquoversum etiam ipsi miserunt: expositionem fidei indicat, quam Synodicae Sardicensi in suo codice adjectam nactus, ab ipsa synodo editam credidit. Hanc quidem expositionem uti vere Sardicensem habuit etiam Theodoretus; ac propterea ipsam Synodicam cum hoc additamento inseruit Historiae ecclesiasticae lib. III, c. 12 (Tom. IV Conc. Ven. edit., col. 1766). Quid quod eamdem quoque uti sinceram allegarunt Patres Chalcedonenses in allocutione ad imperatorem Marcianum, dum a Patribus Sardicensibus contra reliquias Arii ad Orientales directa tradiderunt sui constituta judicii: quae constituta paulo ante appellaverant decretum de fide. Legitima enim Synodica decretum continet de personis; sola vero expositio [Col. 0823] fidei addititia, est decretum de fide. Tandem Sozomenus, lib. III, c. 12, non solum hanc expositionem laudat, sed etiam Osii et Protogenis litteras ad Julium pontificem. Caeterum (inquit) et ipsi (Patres Sardicenses) aliam conscriptionem fidei tunc temporis ediderunt, prolixiorem quidem Nicaena, eamdem tamen continentem sententiam, nec multum ab illius verbis discrepantem. Denique Osius et Protogenes, qui tunc inter episcopos Occidentis, qui Sardicae convenerant, principem locum obtinebant, veriti fortasse ne quibusdam viderentur derogasse Nicaeni concilii decretis, litteras Julio scripserunt, testatique sunt, se illa quidem ratihabere, sed majoris perspicuitatis causa eamdem sententiam fusius exposuisse, ne Arianis brevitate conscriptionis illius abutentibus, occasio daretur imperitos hujusmodi disputationum in absurdum sensum pertrahendi. Haec quoque Osii et Protogenis epistola, cum expositionem addititiam respiciat, inter apocrypha referri solet.

2. Qui vero fieri potuerit, ut haec expositio fidei, et hae Osii ac Protogenis litterae a genuinis Sardicensibus gestis ablegandae (uti expositionem quidem fidei expresse abjudicavit concilium Alexandrinum anni 362) non ita multo post scriptoribus tam eruditis, ac ipsis Patribus Chalcedonensibus veluti sincerae obrepserint, explicavimus in tractatu de Collectionibus, part. I, c. 6, n. 5, ubi has expositionem et litteras Sardicae quidem paratas, et in concilio propositas, at ab eo rejectas ostendimus, ne hinc Nicaenae fidei aliquid praejudicii afferretur. Exinde nihilominus a nonnullis relatae in codicem cum aliis genuinis Sardicensibus documentis, sensimque multiplicatis ejusmodi exemplaribus, sincerae aeque ac caetera laudatis scriptoribus et Patribus videri potuerunt.

3. Quaenam vero essent ejusmodi exemplaria, hactenus ignotum fuit. Nunc vero in antiquissimo ms. codice 55 capituli Veronensis Sardicensium documentorum vetustam collectionem et versionem nacti, quae inter genuina Sardicensia monumenta eam expositionem fidei cum Osii et Protogenis litteris exhibet, Graecum exemplum, ex quo haec versio prodiit, unum ex illis fuisse suspicamur, quae laudatis scriptoribus ac Patribus usui fuere. Hinc ergo quanti sit hanc versionem proferre, deficiente Graeco textu, nemo non videt.

4. Quid quod aliae utilitates ex hac editione dimanant? Graecum codicem, quem interpres adhibuit, ad Alexandrinam Ecclesiam, saltem ab origine, pertinuisse non levibus indiciis conjecimus in tractatu part. II, cap. 9. n. 3. Haec autem Graeca collectio jamdiu ante Chalcedonense, ut vidimus, lucubrata, nullos aliarum Graecarum synodorum canones continebat praeter Nicaenos et Sardicenses, quibus postea soli Chalcedonenses adjecti fuerunt. Si enim alios canones recepisset Graecum exemplum, quo interpres usus est, nihil ambigendum videtur, quin aeque omnes Latine reddidisset. Id autem tria nos docet: 1o non omnes Graecos codices canonum similes fuisse vulgatis, qui aliorum conciliorum canones adjiciunt; 2o Sardicenses canones in antiquioribus Graecis exemplaribus fuisse recensitos; 3o idcirco hos tantum recensitos videri cum Nicaenis et Chalcedonensibus, quod aliae synodi, quae canones apud Graecos ediderunt, non fuerunt 579 generales; hae autem tres, Nicaena, Sardicensis, et Chalcedonensis, universim apud Graecos oecumenicae haberentur. Constantinopolitanum enim concilium diutius neque apud Graecos generale habitum in cit. tract. probavimus. Ephesinum vero licet apud omnes esset oecumenicum, cum tamen nullos canones ad generalem disciplinam pertinentes sanxerit, in antiquis Graecis collectionibus canonum locum non habuit, sicut nec in veteri Graecorum codice, quem Latinitate donarunt auctores versionum Isidorianae, priscae, et Dionysianae. Solum circa medium sextum saeculum partim ex Ephesina Synodica sex canones ad Nestorianam causam spectantes, et alii duo ex actionibus 6 et 7 excerpti et collecti, canonum codicibus inseri coeperunt: quae nostrae collectionis antiquitatem confirmant.

5. Ad haec, tria insignia documenta Sardicensia hac sola versione et codice nobis conservata fuerunt, nimirum Synodica ad Ecclesias Mareoticas, et duae epistolae S. Athanasii ex synodo scriptae. Hae vero, licet ex eodem manuscripto antea editae a V. C. Scipione Maffeio, typis dantibus ipsam collectionem atque versionem omittendae non fuere; cum praesertim subscriptiones, quibus duo ejusmodi documenta muniuntur, usui nobis fuerint in praemisso tractatu, ubi de Patrum Sardicensium numero et subscriptionibus disseruimus. Accedit Osii et Protogenis epistolam nunc apparere in lucem, quae hactenus a Sozomeno indicata tantum, desiderabatur. Adde quod canonum Sardicensium originale quidem Latinum prodiit, nunquam autem antiqua versio ex Graeco textu, quem pariter originale fuisse, et a Latino aliquot in locis dissimilem, in tractatu probavimus. Nostra autem vetus interpretatio, quae nunc e tenebris educitur, praeter quam quod aliquot loca in vulgato Graeco corrupta manifestat, emendationesque suppeditat, quibus difficultates ex eodem Graeco exortae submoventur; tum vero unum canonem adjicit, qui etsi inveniatur in omnibus exemplaribus Latinis, in Graecis tamen hactenus inventus non fuit. Aliae utilitates in notis indicabuntur.



581 SYNODUS NICAENA
[Col. 0823A]


[a 1Kb] SUB ALEXANDRO EPISCOPO ALEXANDRIAE IMPERATORE CONSTANTINO.

Multa igitur seditione facta beato Alexandro cum [Col. 0824A] suis de mala mente Arii victoriosissimus imperator Constantinus scripsit illi, et omnibus episcopis occurrere, colligens concilium omnium episcoporum in Nicaena civitate, et convenerunt universi statuto die.

[Col. 0825A] Expositio fidei a sancta synodo habita apud Nicaenam civitatem metropolim Bithyniae provinciae consulatu Paulini, et Juliani VV. CC. consulum anno ab Alexandro [a 1Kb] millesimo trigesimo sexto, mense Julio, XIV kal. Julias.

Credimus in unum Deum Patrem omnipotentem, omnium visibilium invisibiliumque factorem; et in unum Dominum nostrum Jesum Christum Filium Dei, natum de Patre unigenitum, hoc est de substantia Patris, Deum de Deo, lumen de lumine, verum Deum de Deo vero, natum, non factum, omousion Patri, hoc est ejusdem cum Patre substantiae, per quem omnia facta sunt, quae in coelo sunt, et quae in terra: qui propter nos homines, et nostram salutem descendit, et incarnatus est, et homo factus est, et [Col. 0825B] passus est, et resurrexit tertia die, et ascendit in coelos, [b 1Kb] unde venturus est judicare vivos et mortuos; et in Spiritum sanctum.

Eos autem, qui [c 1Kb] dicent: Erat aliquando quando non erat, et quoniam de non existentibus factus est, vel alterius substantiae, dicentes, [d 1Kb] aut convertibilem, aut mutabilem Filium Dei, anathematizat catholica et apostolica Ecclesia.

Haec est fides, quam exposuerunt primum quidem adversus Arium blasphemantem, et dicentem creaturam Filium Dei, et adversum omnem haeresem extollentem se, et insurgentem contra catholicam et apostolicam Ecclesiam, quas cum auctoribus suis damnaverunt apud Nicaenam civitatem [Lege supradictam] supradicti 318 episcopi in unum congregati, [Col. 0825C] quorum nomina cum provinciis, et civitatibus in exemplaribus 582 continentur: sed studiosi servi Dei magis curaverunt Orientalium nomina episcoporum conscribere, propterea quod Occidentales non similiter quaestionem de haeresibus habuissent.

Osius Cordubensis episcopus dixit: Sic credo, quemadmodum superius dictum est. Similiter et [e 1Kb] Avitus, et Vincentius presbyteri urbis Romae dixerunt, et subscripserunt.



INCIPIT CANON PRIMUS SYNODI NICAENAE.


I. Ubi qui se ipsos castraverunt, ad ordinationem venire non licere.

Si quis aegritudine faciente a medicis ita forte curetur, et nato in locis vulnere opus sit testiculos [Col. 0825D] amputari, aut si cuiquam violenter a barbaris fiat, maneat in clero. Sin vero sanus aliquis se ipsum exciderit, hunc in clero manere non oportere. Sicut enim hoc manifestum, abscidentes se [f 1Kb] manifestos esse; ita si qui a barbaris, aut a dominis castrantur, inveniantur autem alio modo digni, admittantur ad clerum.


[Col. 0826A] II. De neophytis, [g 1Kb] utrum admittantur ad clerum.

[Lege Quoniam] Quam multa saepe sive necessitate, sive cogentibus quibusdam facta sunt extra ecclesiasticum canonem, ut homines venientes [h 1Kb] de gentili vita, simul accesserint ad fidem, et in brevi tempore, postquam baptismum fuerint consecuti, ad sacerdotium presbyterii, vel episcopatus promoveantur: placuit nihil fieri tale de caetero, quia longiore tempore, ut diutius catechizentur, est opus ante quam baptizentur; et postquam fuerint baptizati, diu sunt comprobandi. Manifestum enim est apostolicum dictum: Non neophytum, ne inflatus in judicium cadat, et laqueum diaboli (I Tim. III). Quod si procedente tempore peccatum aliquod, quod animo [Col. 0826B] noceat, inveniatur circa personas hujusmodi, et a duobus, vel tribus testibus arguantur; recedant de clero. Qui autem extra haec fecerit, velut audacter contrarius magnae synodo ipse clericatus periculum sustinebit.


583 III. De non cohabitando mulieribus nisi certis.

Abnuit ex toto, atque prohibuit magna synodus, neque episcopo, neque presbytero, neque diacono, neque prorsus cuiquam clerico licitum esse cum mulieribus conversari, praeter matrem, sororem, germanam, et amitam, aut eas solas personas, de quibus nulla possit esse suspicio.


IV. De constituendis episcopis.

Episcopum convenit maxime quidem ab episcopis, [Col. 0826C] qui sunt inter provinciam, omnibus ordinari. Si autem difficile sit hoc ipsum propter cogentem necessitatem, quae fieri expetat sacerdotem, aut propter itineris longitudinem, de omnibus tres in unum congregati, consentientibus per epistolas caeteris, qui absentes fuerint, electioni, de quo habuerint, ordinare debebunt. Confirmationem sane ordinati in unaquaque provincia metropolitano episcopo reservandam.


V. De iis, qui ab episcopo suo excommunicantur.

De excommunicatis sive in clero, sive in populo in unaquaque provincia sententia synodalis obtineat, ut qui ab aliis excommunicati episcopis fuerint, non admittantur ab aliis. Requirendum tamen, examinandumque [Col. 0826D] est diligentius, ne levitate quadam, aut pusillanimitate episcopi sui sit a communione remotus. Itaque ut [Lege harum] allium causarum decenter examinatio ventiletur, bene placuit singulis annis in unaquaque provincia bis in anno synodum fieri, ut omnium de eadem provincia episcoporum congregatione facta, inquisitiones hujusmodi peragantur. [Col. 0827A] Atque ita si offendisse episcopum manifeste fuerint deprehensi, rationabiliter ab omnibus communione priventur, donec aut simul cum omnibus, aut ipse solus episcopus, cujus vel clericus, vel laicus excommunicatus fuerit, humaniorem de eo ferat forte sententiam. Synodi autem fiant, una quidem ante Quadragesimam, ut omnis fatigationis excusatione sublata purissimum munus offeratur Altissimo: altera vero circa tempus autumni.


VI. De primatibus.

Antiquam per Aegyptum, ac Libyam, atque Pentapolim consuetudo servetur, ut Alexandrinus episcopus horum habeat potestatem, quoniam et urbis Romae similis mos est, nec non et Antiochiae; itaque et in aliis provinciis propria jura serventur Ecclesiis. [Col. 0827B] Sit autem manifestum omnibus, quod si quis citra arbitrium metropolitani 584 episcopi fuerit ordinatus, constituit magna synodus ita factum esse episcopum non oportere. Et ideo si communi omnium [Lege sententiae et supple quae] sententia rationabiliter habita, et secundum ecclesiasticum canonem fuerit, duo, aut tres propter contentiones quamproprias contradicant, obtineat sententia plurimorum.


VII. De episcopo Aeliae [a 1Kb] Jerosolymae.

Quoniam consuetudo praevaluit, et antiqua traditio, ut honoraretur episcopus Aeliae; habeat honorem, metropolitanae civitatis dignitate servata.


VIII. De iis qui dicuntur Cathari.

De his, qui se dicunt Catharos, si veniant ad Ecclesiam [Col. 0827C] catholicam et apostolicam, placuit sanctae et magnae synodo, ut manus eis impositio fiat, et in clero maneant, ante omnia autem scripto eos convenit profiteri, quod consentiant, et sequantur omnia dogmata catholicae Ecclesiae, et communicare se bigamis, et iis, qui in persecutione lapsi sunt de quibus constitutum, et praefinitum est tempus, vel de caeteris statutis. Unde omnes, sive in vicis, sive in civitatibus inveniantur, impositis manibus reconciliationis [b 1Kb] chemate maneant clericorum. Ergo qui fuerit episcopus talium, presbyteri honorem in catholica habeat Ecclesia: nisi forte maluerit episcopus catholicus loci, in quo id agitur, in solo nomine episcopatus ei dare consortium. Si vero id noluerit, providebit [Col. 0827D] locum, ubi aut chorepiscopus, id est, vicem ad consuetudinem episcopi, aut presbyter sit, si placebit, ut eum in clero retineat. Hoc autem idcirco, ne in una civitate duo episcopi esse videantur.


IX. De iis, qui sine examinatione ad presbyterium promoventur.

Si qui inexaminati promoveantur ad presbyterium, aut examinati confiteantur peccata sua, et post confessionem eorum incitati quidam non circumspecte manus [Lege eis] ejus imponant, hujusmodi canon respuit, nec admittit. Inreprehensibilem requirit presbyterum catholica Ecclesia.


[Col. 0828A] X. De his, qui in persecutione negaverunt, et postea ad clericatum promoti sunt.

Quicunque ordinati sunt per ignorantiam, aut dissimulationem ordinantium, de his, qui in persecutione sunt lapsi; nullum ecclesiastico canoni praejudicium faciunt. Cogniti enim cum fuerint, deponuntur.


585 XI. De his, qui negaverunt, et habentur inter laicos.

Qui praevaricati sunt absque necessitate aliqua, et absque ablatione facultatum suarum, vel sine periculo fuerunt, vel sine aliqua tali re, quae facta est sub tyrannide Licinii, placuit synodo, etsi digni non essent, humanitate tamen utendum in eos. Si ergo ex corde poeniteant, triennio inter audientes sint qui [Col. 0828B] lapsi fuerint baptizati, septem annis [c 1Kb] sub manibus, duobus autem annis non offerant oblationes, sed solum communicent orationibus populi.


XII. De his, qui abrenuntiaverunt, et iterum ad saeculum sunt conversi.

Quicunque vocati sunt ad gratiam, et [Lege primum] plurimum impetum fecerunt, vel calorem fidei ostenderunt in militiae cingulis deponendis, postea vero ad vomitum proprium reversi sunt dando pecunias, opesque fundendo, et plurima commoda conferendo, ut militiam repeterent; ii decem annis subjecti sint manibus sacerdotum, post triennii scilicet tempus [Lege quo] quod inter audientes fuerint. In his autem annis omnibus oportet examinare voluntatem, et propositum, et qualitatem poenitentiae eorum. [Col. 0828C] Igitur qui timore et lacrymis, vel poenitentia, atque bonis operibus conversionem suam non specie, sed opere fecerint manifestam: ii [Legendum tempore impleto triennii] tempus impleto trienii inter audientes poterunt merito nobiscum [Lege orationes] ortationes habere communes ad Dominum, ut liceat episcopo de illis aliquid humanius cogitare. Qui autem indiscrete id egerint, speciem sibi solam ingrediendi Ecclesiam judicantes ad conversionem posse sufficere, omne compleant tempus ascriptum.


XIII. De his, qui in exitu positi communionem requirunt.

Circa eos, qui incipiunt exire de saeculo, lex synodalis et antiqua servabitur, ut si quis in ultimo constitutus communionem quaesierit, non eum tali viatico debere fraudari. Si autem desperatus a medicis, [Col. 0828D] et oblationis, vel communionis sacrae particeps factus sanitatem perceperit, et post haec [Lege vixerit] dixerit, sit orans tantummodo cum his qui communicant, abstinens a communione se ipsum, donec compleat tempus a magna synodo constitutum. Postulantibus vero quibuslibet in fine suo communionem, probabiliter episcopus dare debebit.


586 XIV. De catechumenis lapsis.

De catechumenis [Supple lapsis] placuit magnae et sanctae synodo, ut tribus annis ipsi soli sint audientes, atque ita orare postea cum catechumenis.


[Col. 0829A] XV. Ut transire non liceat clericis, vel mutare Ecclesias.

Propter perturbationes et seditiones, quas excitant saepe nonnulli, omnimodo consuetudinem, quae est extra canonem, placuit amputari: ut si quis fuerit in partibus aliquibus inventus transiens de civitate in aliam civitatem animo propriam Ecclesiam deserendi, sive episcopus, sive presbyter, sive diaconus sit, illicite facere; et [Supple si] post hoc praeceptum definitionemque synodi tentaverit quispiam ausus, quod prohibetur efficere, vacuabitur sine dubio [Lege praesumentis] praesumptis inceptum, et restituetur Ecclesiae suae, quam reliquit, in qua scilicet episcopus, aut presbyter, aut diaconus fuerit ordinatus.


XVI. De his, qui in Ecclesiis suis, in quibus promoti sunt, non morantur.

[Col. 0829B] Quicunque nec periculum, nec timorem Dei habentes prae oculis neque ecclesiasticum canonem scientes, discedunt ab Ecclesia sua presbyteri, vel diacones, vel de quibus canon statuit; hujusmodi nequaquam sunt ab alia Ecclesia recipiendi, sed omni eos necessitate debere compelli, ut ad proprias redeant parochias; aut, si redire noluerint, communione privari. Si vero audet aliquis alterius clericum in sua Ecclesia promovere, fratre cujus fuerat non praebente consensum, [a 1Kb] secundum canones ordinatio existat infirma.


XVII. De clericis, qui usuras accipiunt.

Quoniam multi [b 1Kb] in canonica examinatione reperti sunt avaritiam et lucrum turpe sectantes, oblitique divini sermonis, qui [Lege dicit, vel quo dictum est] [Col. 0829C] dictum est: Et pecuniam suam non dedit ad usuram: centesimas exigentes; juste constituit sancta, et magna synodus, ut si inventus fuerit aliquis post definitionem hanc synodi usuras accipere, vel aliquid tale, quod turpis lucri gratia factum videatur, deponendus de clero est canonum statuta contemnens.


587 XVIII. De primatu presbyterorum.

Delatum est sanctae et maximae synodo, quod in quibusdam locis, et civitatibus presbyteris eucharistia a diaconibus detur, quod nec canon tradidit, nec antiqua consuetudo, ut qui potestatem non habent immolandi, dent illis, quibus faciendi eucharistiam facultas est data. Sed et illud est cognitum, quod etiam quidam diaconorum et ante episcopos eucharistiam contingant. Haec omnia igitur auferantur, et maneant [Col. 0829D] diacones in sua mensura, scientes quoniam episcoporum quidem ministri sunt, presbyteris vero minores sunt. Communicent itaque secundum ordinem post presbyteros, aut episcopo eis dante, aut presbytero. Nec sedeant in medio [c 1Kb] seniorum diacones: est enim [Col. 0830A] extra ordinem canonum, si haec fiant. Si quis autem noluerit his definitionibus obedire, quiescat ministrare.


XIX. De his qui a doctrina Pauli Samosateni confugiunt [Supple ad Ecclesiam].

Si qui de Pauli Samosateni confugiunt ad catholicam Ecclesiam, difinitum est eos omnimodo rebaptizari debere. Si autem quidam antecedenti tempore vel praeterito in clero [Corrige recensitis] examinati, inventi sunt sine querela, et post baptismum inreprehensibiles, ordinentur ab episcopo catholicae Ecclesiae. Quod si [d 1Kb] non inquisitio inutiles eos invenerit, secundo deponi oportere, vel abjici. Similiter, et de diaconibus. [e 1Kb] Si autem in specie diaconorum constituuntur, nam per impositionem manus non sint, et [Col. 0830B] omnimodo inter laicos debent computari.


XX. De flectendo genua.

Quoniam sunt quidam, qui in die Dominico flectunt genua, et in Pentecoste diebus, placuit de hoc sanctae, et magnae synodo, cunctos in omnibus consonanter et consentienter stantes Dominum orare debere.



[f 1Kb] EPISTOLA SYNODI NICAENAE AD ECCLESIAM ALEXANDRINAM, ET EPISCOPOS AEGYPTI, LIBYAE, ET PENTAPOLIS.

Sancta, et magna synodus per Dei gratiam Ecclesiae Alexandriae dilectissimis fratribus per Aegyptum, Libyam, et Pentapolim 588 [Supple episcopi] apud Nicaeam civitatem collecti [Supple qui] sanctum, et magnum concilium constituerunt, in Deo salutem.

Quoniam per gratiam Dei piissimo imperatore Constantino [Col. 0830C] nos congregante ex diversis ac multis provinciis, sancta et magna synodus apud Nicaeam convenit; omnimodis necessarium visum est a sacro concilio etiam ad vos litteras dare, ut cognoscatis, quae sunt mota, quae ventilata, quae vero placita. Primum quidem examinatum est de impietate ac scelere Arii, et ejus sociorum sub praesentia piissimi imperatoris Constantini: et ex omnium sententia definimus anathematizare [g 6Kb] glorificationem ejus impiam, et verba male dicta ac sensus, quibus utebatur blasphemans Dei Filium, et dicens ex nihilo esse, et antequam nasceretur non fuisse, et fuisse tempus, quando non erat, et propria potestate virtutis, ac malitiae esse capacem, Filium Dei asserens creaturam esse, et facturam. [Col. 0830D] [Lege His omnibus] Haec omnia posuit anathema sanctum concilium; sed nec audire [Lege opinionem] glorificationem impiam, et immanitatem, ac maledica verba sustinuit. Et ille quidem quem exitum, vel finem habuerit meritorum, forsitan audistis, vel audietis, ne insultare homini videamur opprobrium [Col. 0831A] peccato dignum perpesso. Tantum praevaluit ejus impietas, ut etiam cum eo pateretur Theonas de Marmarica, et Secundus de Ptolemaide: nam et ipsi quoque eadem meruerunt. Sed quoniam Dei gratia illa mala [Legeopinione] glorificatione, et blasphemiis, ac personis praesumentibus sibi separationem, et haeresim facere, [Lege pacifico] pacifica ab initio populo, Aegyptum liberavit; de temeritate Meletii, et ordinatorum ab eo, quae statuta sunt, [Lege vobis] quovis indicamus, dilectissimi fratres.

Placuit igitur cum Meletio quidem humanius agere, sancto concilio benignius commoto (pro enim certa ratione nullam indulgentiam merebatur), manere in civitate sua, nullamque habere potestatem neque provehendi, nec ordinandi episcopos, sive in territoriis, [Col. 0831B] sive in aliqua civitate hujus rei causa [Lege apparendi] apparere. Ordinatos sane ab ipso, [a 1Kb] in arcano ordinatione firmata, communicare, sub hac videlicet conditione, ut teneant quidem, et administrent; secundos autem esse sine dubio omnium, qui sunt in parochiis et in Ecclesiis sub charissimo et comministro Alexandro: quibus ne liceat, quos voluerint, ordinare [Lege aut nomina] aut pro nomine alicujus suggerere, vel omnino quid facere sine voluntate episcopi catholicae, et apostolicae Ecclesiae. Qui vero sub Alexandro sunt, qui per Dei gratiam, et vestras orationes 589 in nullo delicto reperti sunt, sed sunt immaculati in catholica et apostolica Ecclesia constituti, habeant potestatem provehendi, nominandi et eligendi dignos clero, omnia denique [Lege faciendi] [Col. 0831C] facere secundum legem, et ordinem ecclesiasticum. Si autem evenerit quosdam quiescere in Ecclesiis, tunc ad honorem accedere mortui nunc susceptos tantum, si quis dignus videatur, et populus voluerit, consentiente, et confirmante catholicae, et apostolicae episcopo Alexandriae Ecclesiae. Hoc autem omnibus aliis concessum est. Nam in Meletii persona non placuit propter insitam ejus insaniam, et morum procacitatem atque temeritatem, quo nulla potestas auctoritatis concedatur homini praevalenti ad easdem insolentias [Lege repedare, seu redire] repelare. Haec sunt praecipua, et pertinentia ad Aegyptum, et sanctam Ecclesiam Alexandriae.

[Col. 0832A] Si quid vero aliud est redactum ad regulam, ve decretum praesentibus nobis cum charissimo, et comministro nostro Alexandro, praesens ipse referet [b 1Kb] utpote dominus ac socius [c 1Kb] actorum, quae tunc temporis ingerebantur [d 1Kb] .



[e 1Kb] CANONES SYNODI SARDICENSIS.

I. Osius episcopus dixit: Quanto magis mala consuetudo nocentissima est rerum corruptione, ab ipsis fundamentis eradicanda est: ut nulli episcopo liceat de civitate ad aliam civitatem transferri: hujus enim causae occasio manifesta est, per quam [Lege talia] tales tentantur. Nunquam enim potest episcopus reperiri, qui de majore civitate ad minorem transferri studeat. Unde apparet, appetionis flagrante modo [Col. 0832B] peruri 590 hujusmodi, et superbiae potius servire, ut videantur majorem possidere potestatem. Si igitur omnibus hoc placet de talibus evitare, severius vindicari existimo, nec laicorum oportere tales habere communionem. Omnes episcopi dixerunt: Placet.

II. Osius episcopus dixit: Si autem quis repertus fuerit vesanus, vel temerarius, qui pro talibus afferat excusationem [f 1Kb] perseverans ab ejus populo litteras adportando, certum enim est potuisse [g 1Kb] eum paucos quosdam mercede et pretio corruptos in Ecclesiis seditiones [Lege movere] movisse, non habentes fidem sinceram, tanquam rogantes eumdem habere episcopum. Pariter igitur versutias et artes hujusmodi amputandas puto, et tales ne in fine quidem laicam merere communionem. Si igitur placet haec [Col. 0832C] sententia, respondete. Et dixerunt: Recte dicta placent.

[h 1Kb] III. Osius episcopus dixit: Et hoc addi necessarium est: ne quis episcopus de provincia sua [i 1Kb] interpellante episcopo ad aliam transeat provinciam, nisi forte a fratribus suis vocatus; ne videamur portas dilectionis clausisse.

IV. Et huic similiter providendum, ut si in aliqua provincia episcopus quis adversus suum fratrem, et coepiscopum habeat causam, nullus de alia provincia arbiter requiratur.

V. Si autem quis episcopus, in aliquo damnatur negotio, et aestimat se firmam causam habere, ut judicium [Col. 0833A] renovetur, si placet vestrae dilectioni, apostoli Petri honorate memoriam, et scribatur ab his, qui judicaverunt [ [a 1Kb] et canonem damnati episcopi] Julio episcopo Romae [b 1Kb] per vicinos episcopos provinciae, et si oportet innovari judicium, renovetur, et judicem ipse praebebit. Et si non potuerit ibi adesse, et tale fuerit ejus negotium, ut iterum renovetur 591 judicium, semel judicata non dissolvi, quae autem sunt, maneant firma.

[c 1Kb] VI. Gaudentius episcopus dixit: Si placet, necessarium esse huic addi sententiae, quam veram et charitate plenam tulisti; ut si quis episcopus fuerit depositus [Ex Graeco judicio] praesentia episcoporum, qui vicini sunt, et [Lege dixerit] dixerunt se negotium excusationis habere; non prius in ejus cathedra [Col. 0833B] alium ordinari, nisi prius Romae episcopus de hoc cognoscens terminum imposuerit.

[d 1Kb] VII. Osius episcopus dixit: Placet, ut si quis episcopus appetitus, vel accusatus fuerit, et collecti episcopi finium suorum eum gradu dejecerint, et confugerit ad provocationem beati episcopi Romanae Ecclesiae, [Lege et] vel acquieverit eum audiri, et justum putaverit renovari judicium rei, scribere episcopis dignabitur [Lege propinquis] providentibus provinciae, quo ipsi diligentius cum scrupulositate singula scrutentur, et secundum veritatis fidem de negotio proferant sententiam. Si vero quis iterum petierit denuo suum audiri negotium, et per hanc petitionem Romanum episcopum moverit; [e 1Kb] de latere suos presbyteros destinabit, ut sit potestatis ejusdem [Col. 0833C] episcopi, quod aestimaverit esse. Et si statuerit oportere mitti, qui destinati cum episcopis judicaturi sunt, habeant auctoritatem ejus, a quo destinati sunt. Sane et hoc ponatur in episcopi potestate. Et si putaverit sufficere ad causae cognitionem, et sententiam proferendam [Lege episcopos] episcopo, faciat quod ejus sederit prudentiae.

[f 1Kb] VIII. Osius episcopus dixit: Si evenerit in una provincia, in qua plures sunt episcopi [g 1Kb] ordinandi, unum episcopum remanere, et hic ob quamdam negligentiam noluerit convenire, et [Supple consentire] ordinationi episcoporum; plebs autem conveniens roget fieri ordinationem episcopi: primum oportet [Col. 0834A] eum, qui remansit, per litteras primatis episcopi provinciae, hoc est metropolitani commoneri, quod populus petit sibi pastorem dari: aestimo oportere hunc exspectare, ut veniat, et cum eo fiat ordinatio. Si autem neque per litteras rogatus advenerit, nec scripserit; satisfieri populi voluntati debet, et vocandi sunt de vicina provincia episcopi ad ordinationem episcoporum.

IX. Non licere autem episcopum simpliciter ordinari in vico, vel quadam exigua 592 civitate, cui sufficit etiam unus solus presbyter. Nec enim necesse est ibi episcopum ordinare, ne contemptibile fiat episcopi nomen, et auctoritas. Sed, sicut praedixi, episcopi vicinae provinciae in iis civitatibus ordinare debent episcopos, in quibus prius constituti videbantur. [Col. 0834B] Si autem reperiatur quaedam civitas abundans populo, ut digna videatur habere episcopum, accipiat. Si hoc omnibus placet [h 1Kb] .

[i 1Kb] X. Osius episcopus dixit: Importunitas nostra, et frequentatio [Lege et preces injustae] etiam injusti fecerunt, nos merito non tantam habere gratiam, et confidentiam, quantam debueramus habere. Plures enim episcoporum non intermittunt ad comitatum venientes, ac praecipue Afri, qui, ut cognovimus, fratris dilectissimi, et comministri nostri Grati suasiones salubres non suscipiunt, sed contemnunt; ita ut unus homo in comitatu plurimas, ac diversas, et nihil ad utilitatem proficientes Ecclesiarum preces adportet, per quas (et quemadmodum debet fieri, et convenit) pauperibus vel [Lege laicis] liutius, vel [Col. 0834C] viduis subveniat, et succurrat; sed saeculares dignitates, et administrationes provideat quibusdam. Haec igitur spurcicia molestiam non sine scandalo quodam nobis, et reprehensionem adportat. Decere autem puto, episcopos suum praestare debere auxilium illis, qui ab aliquo patiuntur violentiam, vel si qua laeditur viduarum, sive pupillorum quis fraudatur: si hae quoque personae justam habent petitionem. Igitur, dilectissimi fratres, si omnibus hoc placet, statuite, nullum episcoporum debere ad comitatum proficisci; videlicet his causis exceptis. Quod vero oportet adesse, quos piissimus imperator noster suis litteris convocaverit, nullam habet dubietatem. Et quoniam [Col. 0835A] frequenter evenit, misericordia dignos confugere ad Ecclesiam, [Lege ob sua] observant delicta exsilio, vel insulis damnatos, sive quacunque obligatos sententia; talibus non est denegandum praesidium, sed sine mora, vel cunctatione his protectionem esse concedendam. Si igitur placet, [a 1Kb] statuatur et hoc.

[b 1Kb] XI. Osius episcopus dixit: Et hoc vestra probet solertia. Quoniam placuit episcopos non ire ad comitatum, ne reprehensionem incurrant: si quis eorum tales habuerit preces, quales memoravimus, per suum transmittat 593 diaconum: ministri enim persona non habet invidiam, et quae praestantur, velocius perferuntur [c 1Kb] .

XII. Osius episcopus dixit: Et hoc consequenter esse puto, ut in quacunque provincia episcopus adsit, [Col. 0835B] et [Lege ad coepiscopum] coepiscopus suas transmiserit preces, qui in majore civitate est, sive metropoli, ipse et diaconum, et preces ejus destinet, dans ei commendatitias litteras, et scribens scilicet consequenter ad fratres, et coepiscopos nostros, qui in illo tempore in locis, vel civitatibus morantur, in quibus felicissimus, ac beatus pius imperator rempublicam gubernat. Si vero quis episcoporum habet amicos in aula regia, et vult de aliqua re, quae tamen decet, eos rogare; non prohibetur per suum diaconum et rogare et mandare, quod suum adjutorium benignum roganti sibi praebere [Lege dignentur] dignetur. Qui autem Romam perveniunt, sicut praedixi, dilectissimo fratri nostro et coepiscopo Julio preces quas habent, dare debebunt, ut prius ipse [Col. 0835C] examinet, si nullae sunt ex his impudentes, et ita suum patrocinium, et curam praestans, ad comitatum destinabit. Omnes episcopi responderunt placere sibi, ac decentissimae esse [Lege dispositionis] dispositione.

[d 1Kb] XIII. Osius episcopus dixit: Et hoc necessarium esse puto, ut cum omni scrupulositate ac diligentia examinetis, ut si quis dives, vel scholasticus, sive de publico dignus episcopatu videatur; hunc non ante ordinari quam lectoris, diaconi, et presbyteri compleverit ministerium, quo per singulos gradus, si dignus fuerit visus, ad fastigium episcopatus gradatim ascendat. Erit autem gradus uniuscujusque dignitatis non exigui temporis spatium, per quod fides ejus, et morum bonitas, gravitas, ac diligentia [Col. 0835D] cognoscatur, et dignus divino sacerdotis ministerio habitus, maxima potiatur dignitate: nec enim convenit, nec disciplina vel bona patitur conversatio, audaciter, vel leviter ad hoc prosilire, ut episcopus, et presbyter, vel diaconus procaciter ordinetur; nam sic merito novella planta [e 1Kb] habebitur: quoniam et beatus Apostolus gentium magister videtur prohibuisse [Col. 0836A] citius fieri ordinationes. Longioris enim temporis comprobatio conversationem, et uniuscujusque mores manifestabit. Omnes episcopi dixerunt placere sibi, et non oportere hoc refutari.

[f 1Kb] XIV. Osius episcopus dixit: Et hoc statuere debetis, ut, si quando episcopus ex alia ad aliam venerit civitatem, vel de provincia ad provinciam elationis causa, suis laudibus vacans, vel ob religionis devotionem, et multo tempore voluerit ibidem commorari; ejus vero civitatis episcopus 594 minus guarus reperiatur, vel minus dicibilis: ne contemnat eum, et frequenter alloquatur, studens confundere, et vilem ejus demonstrare personam. Haec enim occasio consuevit efficere, ut is, qui ex hujusmodi sese commendat, ad se jam alienam adtrahat sedem, ac [Col. 0836B] sibi vindicet eam, non dubitans traditam sibi Ecclesiam derelinquere, et ad alienam migrare. Statuendum est igitur tempus: quoniam non suscipere episcopum crudele est, et inhumanum videtur.

XV. [Lege Mementote] Memento tamen antiquis temporibus Patres nostros statuisse, ut si quis laicus in eadem degens civitate tribus Dominicis diebus per tres non convenerit hebdomadas, [Lege amoveretur] amoveri a communione. Si igitur hoc de laicis decretum est, non convenit, nec decet, vel prodest episcopum, si nullam gravem necessitatem, vel negotium difficile videtur habere, ulterius abesse Ecclesia, et contristare populum sibi commissum. Omnes episcopi dixerunt: Et haec sententia videtur esse decentissima.

[Col. 0836C] [g 1Kb] XVI. Osius episcopus dixit: Quia nihil est praetermittendum, fratres, et coepiscopi in civitatibus, quibus sunt ordinati, interdum possessiunculas minimas videntur habere. Aliis vero in locis magnas, ex quibus possunt [h 1Kb] procusiores Ecclesiae redditus adhibere; hoc aestimo illis concedendum ut ad agros suos venientes, fructus suos colligant per trium Dominicarum dies, hoc est, tribus hebdomadibus in possessionibus suis degere, et in proxima [i 9Kb] civitate, in qua colliget presbyter, convenire, ut ne videantur sine conventu colligere, et ministrare. Hoc enim pacto ob ejus absentiam ad eum pertinentes possessiunculae nullum damnum sustinebunt; et [Lege nec . . . advenient] ne frequenter ad aliam civitatem adveniant, in qua est alter episcopus constitutus: sic [Col. 0836D] enim effugere [Lege poterunt] poterit jactantiae, vel superbiae crimen. Omnes episcopi dixerunt: Placet dispositio haec.

XVII. Osius episcopus dixit: Et hoc omnibus placuit, ut sive diaconus, sive presbyter, vel quis clericorum fuerit excommunicatus, et ad alterum sibi notum confugerit episcopum, scientem, quod amotus [Col. 0837A] est a communione ab episcopo suo, non debere eum in communionem suscipere, ne fratri injuriam faciat [Lege praestando] praestare communionem. Si vero ausus fuerit hoc committere, sciat quod nec convenientibus episcopis locum excusationis habebit. Omnes episcopi dixerunt: Hoc statutum pacem semper custodiet, et concordiam conservabit.

[a 1Kb] XVIII. Osius episcopus dixit: Quod me 595 semper movet, tacere non debeo. Si quis episcopus [b 1Kb] oxycolus reperiatur, licet in tali viro hoc vitium non debeat reperiri, et citius contra presbyterum, vel diaconum motus dejecerit de Ecclesia; providendum est ne innocens condemnetur, vel communione fraudetur. Omnes dixerunt: Ejectus habeat licentiam apud metropolitanum episcopum ejusdem [Col. 0837B] provinciae [c 1Kb] vicinum confugere, et rogare ut scrupulosius interrogetur negotium. Nec enim rogantibus est audientia deneganda. Et ille episcopus, qui merito vel indignitate dejecerit, viriliter ferre debebit, ut examen rei procedat, quo ejus sententia vel confirmetur, vel emendetur. Qui excommunicatur quolibet modo, non sibi debet communionem vindicare, antequam diligenter cum omni veritate cuncta examinentur. Qui non habet communionem, ante causae cognitionem non sibi debet vindicare communionem. [d 1Kb] Clerici vero, qui conveniunt, si praeviderint superbiam, vel iniquas subire querelas, [Lege amarioribus] a majoribus et gravioribus verbis talem emendare debebunt, ut honesta jubenti obsequantur, et obaudiant. Sicut enim episcopus ministris sinceram [Col. 0837C] debet charitatem, et affectum praestare, eodem modo subjecti episcopis merita debent praestare ministeria.

[e 1Kb] XIX. Januarius episcopus dixit: Et hoc dilectio vestra constituat, ne ulli liceat episcopo alterius Ecclesiae ecclesiasticum sollicitare, vel in parochia sua ordinare. Omnes dixerunt: Maxime ex hujusmodi contentionibus consueverunt nasci discordiae, et concupiscentiae, et ob hanc rem ad destinatas sibi clerici non pergunt Ecclesias. Omnium sententia hoc prohibet fieri.

[f 1Kb] XX. Osius episcopus dixit: Et hoc statuamus, ut si voluerit ex aliena parochia quis alienum ministrum sine consensu episcopi ejus ad aliquem gradum [Col. 0838A] provehere, irrita et infirma hujusmodi habeatur ordinatio. Si quis vero hoc usurpare voluerit, a fratribus nostris et coepiscopis commoneri debebit [g 1Kb] .

[h 1Kb] XXI. Aetius episcopus dixit: Non ignoratis, quae et quanta sit metropolitana civitas 596 Thessalonicana. [Lege Ad eam] Ei saepius de aliis provinciis, et parochiis adveniunt presbyteri, et diacones, ac non contenti exiguo tempore commorari, resident, et omne tempus [Lege ibidem faciunt] eodem facient, vel vix tandem post multum tempus ad suas redire [Lege coguntur] cogentur Ecclesias [i 1Kb] .

XXII. Osius episcopus dixit: Suggerente etiam fratre nostro Olympio, et hoc placuit, ut qui vim sustinuit, et violenter expulsus est sive propter disciplinam, sive propter confessionem catholicae Ecclesiae, [Col. 0838B] vel veritatis assertionem, fugiens periculum, innocens ac devotus ad aliam pervenerit civitatem, non prohibeatur in ea degere tandiu, donec revertatur, vel [Lege a facta] facti sibi liberetur injuria. Durum etenim est, injuste passum persecutionem iniquam a nobis non suscipi, multamque benevolentiae humanitatem [Supple ei] non praestare [j 1Kb] .

[k 1Kb] XXIII. Gaudentius episcopus dixit: Scis, Aeti, [l 1Kb] quod episcopo aliquando ordinato pax videbatur; ita ut nullae reliquiae discordiarum in Ecclesia remanerent. Et placuit ordinatos a Musaeo, et Eutychiano, quoniam eorum nulla reperiebatur culpa, suscipi.

[m 1Kb] XXIV. Osius episcopus dixit: Mediocritatis meae haec est sententia, quoniam quieti, et patientes debemus esse, et sufficienter apud omnes habere misericordiam; [Col. 0838C] semel ad ecclesiasticum clerum provectos a quibusdam fratribus nostris, si noluerint reverti ad quas nominati sunt Ecclesias, inposterum non suscipi. Eutychianus autem episcopatus sibi vindicare nomen non debet, nec Musaeus episcopus aestimabitur. Caeterum si laicam communionem exposcunt, his negari non debet [n 1Kb] .

[o 1Kb] XXV. Gaudentius episcopus dixit: Haec salubriter, et consequenter statuta, et, ut decuit vestrae honestati sacerdotali, Deo placita, et hominibus, non poterunt suam vim, et potentiam obtinere, nisi timor sententiam prolatam subsequatur. Novimus namque et ipsi saepius propter paucorum impudentiam [Col. 0839A] divinum et honorabile nomen sacerdotii reprehensum fuisse. Si quis vero fuerit ausus, praeter omnibus placita (cupiens 597 [Lege contumaciae magis et superbiae] contumaciam magis, et superbiam, quam Deo [Lege placere] placare) aliquid actitare; jam hinc cognoscet maximo se crimine obligasse, et honorem, ac dignitatem episcopatus amittere [a 1Kb] . Hoc autem ex eo innotescet, et cognoscetur. Si quisque nostrum in transitu, vel canali positus videns episcopum, requirat causam transitus, et quo suum dirigat iter; et si illum invenerit ad comitatum pergentem, expiscetur conditiones supra positas, et si ire vocatum praeviderit, eunti nullum impedimentum apportet. Si vero ostentationis gratia, sicut praedictum est vestrae charitati, [Lege aut ob] si autem ob quorumdam [Col. 0839B] preces festinat ad comitatum, nec litteris ejus quis subscribet, nec ei communicet. [b 1Kb] Omnes responderunt: Decet, et placet nobis haec sententia.



OSII CORDUBENSIS, ET PROTOGENIS SARDICENSIS EPISTOLA AD JULIUM PAPAM.

[c 2Kb] Dilectissimo fratri JULIO, OSIUS, et PROTOGENES. Meminimus, et tenemus, et habemus illam scripturam, [Col. 0840A] quae continet catholicam fidem factam apud Nicaeam, et 598 consenserunt omnes, qui aderant episcopi. Tres enim quaestiones motae sunt: [d 1Kb] quod erat, quando non erat. Sed quoniam post hoc discipuli Arii [Forte blasphemias vel blasphemi] blasphemiae commoverunt; ratio quaedam coegit (ne quis ex illis tribus argumentis circumventus renovet fidem) [e 1Kb] et excludatur eorum spolium, et ne fiat latior, et longior exponere priori consentientes. Ut igitur nulla reprehensio fiat, haec significamus tuae bonitati, frater dilectissime. Plura placuerunt firma esse, et fixa, et haec plenius cum quadam sufficientia veritatis dictari: ut omnes docentes, et catizizantes clarificentur, et [Forte repugnantes] propugnantes obruantur, et teneant catholicam, et apostolicam fidem.



[f 1Kb] SYNODICA CONCILII SARDICENSIS.
[Col. 0840B]

Sancta synodus secundum Dei gratiam apud Sardicam collecta ex Roma, Hispaniis, Galliis, Italia, Campania, Calabria, Africa, Sardinia, Pannonia, Maesia, Dacia, Dardania, altera Dacia, Macedonia, Thessalia, Achaia, Epiro, Thracia, [g 2Kb] Europa, Palaestina, Arabia [Supple universis] ubique episcopis comministris [Col. 0841A] catholicae, et apostolicae Ecclesiae dilectissimis fratribus.

Multa quidem, et saepius ausi sunt Ariani adversus servos Dei fidem servantes 599 rectam. Adulterinam enim submittentes doctrinam, orthodoxos persequi tentaverunt. In tantum enim insurrexerunt adversus fidem, ut etiam bonitatem piissimorum imperatorum non lateat. Igitur gratia Dei subveniente, ipsi piissimi imperatores congregaverunt nos ex diversis provinciis et civitatibus, et sanctam hanc synodum apud Sardicam fieri permiserunt, ut omnis discordia pertoliatur; tota vero mala fide expulsa, in Christo religio sola apud omnes servetur. Venerunt enim et de Oriente episcopi, cohortati et ipsi a religiosissimis imperatoribus praecipue ob ea, quae rumigerabantur [Col. 0841B] frequenter [Supple de] dilectissimis fratribus nostris, et comministris Athanasio episcopo Alexandriae, et Marcello episcopo Ancyrae Galatiae, et Asclepa. Forte enim ad vos pervenere de his accusationes; forte et vestras aures tentaverunt movere, ut ea quae adversus innocentes dicunt maledici, credantur, et suae molestissimae [Lege scelestissimae] haeresis suspicionem abscondant. Sed non diu haec perpetrare permissi sunt. Est enim qui praestat patrocinium Ecclesiis Dominus, qui pro his, et nobis omnibus mortem sustinuit, et propter eas ascensum ad coelos nobis omnibus dedit.

Olim itaque scribentibus Eusebio, Mari, Theodoro, [a 1Kb] Dorotheo, Ursatio, Valente, [b 1Kb] Menophanto, et Stephano Julio consacerdoti Romanae Ecclesiae episcopo [Col. 0841C] adversus praedictos comministros nostros, hoc est Athanasium episcopum Alexandriae, et Marcellum Ancyrae Galatiae, nec non etiam Asclepam episcopum Gazae, scripserunt et de aliis partibus episcopi, adhibentes quidem testimonium sinceritati comministri nostri Athanasii. Facta autem Eusebii, et ejus sociorum nihil aliud nisi mendacium [Lege mendaciis], et calumniis plena. Et licet ex eo, quod vocati sunt [c 1Kb] a dilecto nostro, et consacerdote Julio, noluerint occurrere, et ex his, quae scripta sunt ab eodem Julio, manifestata 600 sit ipsorum calumnia (venissent enim, si confidissent operibus suis, et factis adversus fratres nostros, et comministros); tamen ex his, quae fecerunt in hac sancta et magna synodo, manifestiorem suam factionem demonstraverunt. Occurrentes etenim [Col. 0841D] apud Sardicam, ac videntes fratres nostros Athanasium, Marcellum et Asclepium, timuerunt ad judicium venire; et non semel, et bis, sed saepius vocati, non responderunt vocationibus, videlicet episcopis [Col. 0842A] [d 1Kb] conventibus, et praecipue bonae senectutis Osio, qui propter tempus, et confessionem, et tantum laborem omni reverentia dignus videtur: et exspectantibus, et adhortantibus eos ingredi, quo ea, quae de absentibus comministris [e 1Kb] rumigerunt et scripserunt, haec praesentes convincant. Sed vocati non venerunt, sicut diximus, sed monstrantes ex hoc calumniam suam, et non solum insidias, et factiones fecerunt clamantes per excusationem. Qui enim confidunt suis dictis, ii et ad [Supple ea probanda] in praesentia esse potuerunt.

Quia igitur non occurrerunt aestimamus jam nullum ignorare, et si iterum illi voluerint astute agere, quoniam nihil habentes adversus comministros nostros arguere, hoc accusant absentes, praesentes vero [Col. 0842B] subterfugiunt. Fugerunt enim, dilectissimi fratres, non solum propter calumniam quam illis ingerebant, sed etiam propter eos qui diversis criminibus ipsos appetebant, quos videbant occurrisse. Vincula enim et catenae proferebantur ab hominibus de exsilio reversis, et ab his qui adhuc tenebantur in exsilio. Venerunt enim ministri parentes, et amici mortuorum propter ipsos, et, quod majus est, aderant episcopi, et quidem ferrum, et catenas offerebant, quas propter ipsos portaverunt: alii ex ipsorum insimulatione mortem contestati sunt. In tantam enim pervenerant immanitatem, ut etiam auderent episcopos velle interficere; et interfecissent, 601 nisi effugissent manus eorum. [f 1Kb] Surrexit itaque comminister noster beatus Theodolus fugiens eorum insimulationes; jussus [Col. 0842C] enim fuerat ex eorum [g 1Kb] simulatione interire. Et alii gladiorum vulnera demonstrantes [Lege demonstrabant], nonnulli famem sustinuisse ab ipsis [h 1Kb] implorabant: et haec nobiles homines testabantur; sed Ecclesiae omnes [Supple testes] erant, pro quibus [i 1Kb] occurrentes, et allegantes docebant milites cum gladiis, populos cum fustibus, judicum minas, falsarum litterarum submissiones. Nam lectae sunt litterae Theogenis adversus comministros nostros Athanasium, Marcellum et Asclepam, ut etiam imperatores moverentur contra ipsos. Et haec comprobaverunt qui tunc fuerunt diacones Theogenis. Nam et virginum nudationem, Ecclesiarum incendia, carcerem adversus comministros, et haec omnia ob aliam nullam causam nisi ob immemorabilem haeresim Arianorum: [Col. 0842D] excusantes [Lege recusantes] enim horum ordinationem et communionem, necessario haec sustinebant.

Haec itaque considerantes perducti sunt ad suae voluntatis interitum. Erubescebant enim sua confiteri [Col. 0843A] delicta, et quoniam omnibus patefacta celari non poterant, Sardicam pervenerunt, quo per suum adventum sinceritatis opinionem acquirant. Visis itaque his, quibus calumnias ingerebant a se afflictis accusatoribus, testibus ante oculos inspectis, vocati venire non poterant, comministris videlicet nostris Athanasio, Marcello et Asclepa multa usis confidentia, implorantibus, et urgentibus, atque provocantibus, et pollicentibus quoque non solum eorum arguere calumniam, sed insuper demonstrare quae [Lege deliquerint] reliquerint in Ecclesiis ipsorum. Illi autem tanto timore percussi sunt, ut etiam verterentur in fugam, ac per eam [Subaudi fugam] suam calumniam demonstrarent et delicta faterentur. Et licet ex hoc quod noluerint, et non solum ex prioribus, sed etiam [Col. 0843B] ex praesentibus ipsorum versatio [Lege versutia] comprobata est; tamen [Supple ne] ex fuga quamdam occasionem alterius malitiae valeant invenire, cogitavimus secundum veritatis rationem ab his commissa ventilare.

Quo facto reperimus eos et ex actitatis calumniatores, et nihil aliud nisi comministris nostris insidias praeparasse. Quem enim dicebant ab Athanasio interfectum Arsenium, vivit et moratur inter vivos. Ex quo apparet etiam illa quae de aliis verbosabantur ficta fuisse. Quoniam vero de calice fracto a Macario Athanasii presbytero mentionem fecerunt, adhibuerunt testimonium ii qui de Alexandriae, et Mareotae locis ipsis venerunt, nihil tale esse 602 commissum. Etiam episcopi scribentes de Aegypto ad consacerdotem [Col. 0843C] nostrum Julium, sufficienter firmaverunt ne suspicionem quidem talem fuisse. Deinde acta quae dicebant se adversus habere, constitit ex una parte confecta, et in ipsis gestis gentiles, et catechumeni interrogati sunt; ex quibus unus catechumenus interrogatus dicebat se intus fuisse quando Macarius ad locum supervenit. Et alius interrogatus aiebat. Ischyram aegrotum in cella jacuisse [a 12Kb] quem dicunt; ut ex hoc appareat nihil de mysteriis fuisse celebratum, ex eo quod catechumeni intus consistebant; et Ischyram non adfuisse, sed aegrotum fuisse. Nam et ipse pessimus Ischyras, qui mentitus est dicendo Athanasium ussisse quosdam divinos codices, et in hoc suum mendacium demonstravit. Nam confessus est illo tempore quo Macarius advenerat se aegrotasse, [Col. 0843D] et jacuisse, ut etiam ex hoc calumniator demonstraretur. Unde ob hanc calumniam ipsi Ischyrae mercedem [Col. 0844A] dederunt episcopi nomen, qui nec presbyter est. Occurrentes enim duo presbyteri qui quondam cum Melitio fuerunt, postmodum autem a beato Alexandro tunc episcopo Alexandriae suscepti, et nunc cum Athanasio constituti, testimonium praebuerunt hunc nunquam Melitii fuisse presbyterum, et omnino non habuisse Melitium apud Mareotam Ecclesiam vel ministrum; et tamen eum qui nec esset presbyter nunc pro episcopo produxerunt, ut hoc nomine obstupefaciant audientes eorum calumnias.

Lectus est autem liber comministri nostri Marcelli, et inventa est Eusebii commendatio [Lege commentatio]. Quae enim proposita quaestione Marcellus dicebat, haec tanquam ab ipso confessa fingebant. Lecta sunt igitur, et haec et sequentia et [b 1Kb] praeterita [Col. 0844B] quaestionum, et recta fides viri reperta est; neque enim a sancta Maria, sicut ipsi firmarunt, initium dedit Verbo Dei, nec finem ei in regno, sed imperium sine initio et fine Salvatoris esse conscripsit. Asclepas etiam comminister protulit gesta apud Antiochiam confecta praesentibus accusatoribus, et Eusebio de Caesarea; et e sententiis judicandum [Lege judicantium] episcoporum ostendit se esse innocentem. Merito igitur, fratres dilectissimi, frequenter vocati non responderunt; merito fugerunt: conscientia enim coacti per fugam suas calumnias firmaverunt, et [c 1Kb] credidisse fecerunt quae praesentes accusatores dicebant ac demonstrabant. Quid itaque? Super his omnibus etiam depositos et ejectos ab Ecclesia Arianos non solum susceperunt, sed etiam [Col. 0844C] 603 ad majorem gradum perduxerunt, [d 1Kb] diaconum quidem in presbyterum, ex presbytero vero in episcopum ob nullam aliam causam, nisi ut impietatem spargant, et latitent [Lege dilatent], piam vero fidem corrumpant. Sunt autem post Eusebium [e 1Kb] et ejus socium nunc primates Theodorus de Heraclea, Narcisus a Marona Ciliciae [Lege a Neroniade], Stephanus Antiochiae, Acacius Caesareae Palaestinae, [f 1Kb] Narcissus Marmiae, Menophantus Ephesi Asiae, Ursatius Singiduno Moesiae, Valens Mursa Pannoniae: qui illos cum quibus de Oriente venerunt, neque [g 27Kb] apud Asiam in concilio venire, nec ad Ecclesiam Dei penitus accedere permittebant. Etiam Sardicam venientes, per singula quaeque loca conventus inter se faciebant, et cum interminationibus posuerunt pactiones sibi, ut [Col. 0844D] cum Sardicam venissent, omnino non ingrederentur in judicium, nec cum sancta synodo convenirent; [Col. 0845A] sed tantum venientes, imaginarie adventum suum demonstrarent, ac velociter fugerunt [Lege fugerent]. Haec autem scire potuimus a comministris nostris [a 1Kb] Macario Palaestinae et Asterio de Arabia, qui cum ipsis venerunt et ab eadem incredulitate recesserunt. Isti enim ad sanctam synodum venientes violentiam [Adde quam] passi sunt, cum lacrymis exposuerunt. Nihil autem rectum apud eos fieri dicebant. Etiam hoc addebant, esse quosdam rectae fidei; et interminationibus atque accusationibus prohiberi ad nos [Adde venire]. Hac de causa in una domo commanere studuerunt, nullo momento eos separari permittentes.

Quoniam igitur non oportebat tacere, et in occultas [Lege inultas] eorum relinquere calumnias, vincula, homicidia, plagas, falsas epistolas, mulctationes, [Col. 0845B] virginum nudationes, exsilia, Ecclesiarum destructiones, incendia, translationes de minimis ad majores civitates, et ante omnia insurgentem per ipsos adversus rectam fidem maledicam Arianorum haeresim: 604 hac de causa dilectissimos fratres nostros, et consacerdotes Athanasium Alexandriae episcopum, et Marcellum Ancyrae Galatiae, et Asclepam Gazae, et eos qui cum ipsis ministrant Domino, innocentes et sinceros esse pronuntiamus, [b 1Kb] ut cujusque cognoscant Ecclesiae populi sui episcopi sinceritatem et hunc habere episcopum, [Supple et] exspectare: aggressos vero [c 10Kb] Ecclesiarum ipsorum judicium luporum Georgium Alexandriae, et Basilium, et Quincianum Gazae, nec episcopos nominari, nec Christianos penitus appellari, nec aliquam cum his [Col. 0845C] habere communionem, vel eorum litteras suscipere, vel ad ipsos scribere. Theodorum Heracleatum Europae cum suis de [Lege Neroniade] Maronie Ciliciae, et Caesareae Palaestinae Narcissum, et Acacium, Stephanum Antiochensem, Ursacium Singidunensem Moesiae, et Valentem Mursensem Pannoniae, Menophantum Ephesium, Georgium Laodiciae (licet timens non adfuerit de Oriente, tamen eo quod a beato Alexandro episcopo Alexandriae depositus sit) [d 1Kb] propter se ac suos collegas Arianos, et ob [Lege eis) eos illata crimina, omnes sancta synodus deposuit episcopatu; [Col. 0846A] et statuimus non solum eos episcopos non esse, sed nec communionem cum fidelibus mereri. Separantes enim Filium a substantia Patris, ac de aequalitate alienantes Verbum a Patre, segregari oportet a catholica Ecclesia, et alienari a nomine Christianorum. Sit igitur omnibus vobis anathema, propter quod [e 1Kb] negotiati sunt Verbum veritatis. Apostolica etenim est praeceptio: Si quis vobis annuntiaverit praeterquam quod accepistis, sit anathema. Nullum his communicare praecipite: nulla enim communio tenebris cum luce. Longe omnes facite; nec enim est aliqua conventio Christo cum Beliab: et observate, fratres dilectissimi, eorum litteras suscipere vel iis scribere. Studete etiam vos, fratres dilecti et 605 comministri, spiritu praesentes in [Col. 0846B] synodo nostra, consentire et pronuntiare per scriptiones vestras, quo apud omnes ubique comministros nostros servetur assensus [f 1Kb] .

Illos abdicamus et deportamus a catholica Ecclesia, qui affirmant quod Deus quidem est Christus, sed verus Deus non est, quia filius est; sed et verus filius non est, quod natus est simul et [g 9Kb] factus; sic enim intelligere censuerunt natum, [h 1Kb] qui fatentur, sicut supra dixerunt, quia quod natum est, factum est; et Christo, cum sit ante saecula, dant initium et finem, quod non ex tempore, sed ante omne tempus [Supple generationem] habet. Et in praesenti duae serpentes ex Ariana aspide natae sunt Valens et Ursatius, qui gloriantur et non dubitant dicere se esse Christianos, et quod Verbum, et spiritus vulneratus [Col. 0846C] est, et occisus, et mortuus, et resurrexit; et quod assolet haereticorum conventus contendere, diversas esse substantias Patris, et Filii, et Spiritus sancti, et esse separabiles.

Nos autem hanc suscepimus et docti sumus, hanc habemus catholicam et apostolicam traditionem, et fidem, et confessionem: unam esse substantiam, quam ipsi Graeci usiam appellant, Patris, et Filii, et Spiritus sancti; et si quaerit quis Filii substantiam, est pro certo haec [i 1Kb] quam solius sine Patre, quod est Verbum, Spiritus. Absurdum enim est nunc dicere [Col. 0847A] Patrem non fuisse; quoniam quod intelligitur Pater, sine Filio nec nuncupari, nec esse posse. Est ipsius Filii testimonium: Et ego in Patre, et Pater in me (Joan. XIV, 10); et: Ego et Pater unum sumus (Joan. X, 30). Nemo nostrum negat natum, [a 1Kb] sed quibusdam natum omnino sicut visibilia, et invisibilia appellantur nata artifice archangelorum, et angelorum mundi, et generis humani, sicut ait: Omnium artifex docuit me sapientia (Sap. VII, 21); et: Omnia per ipsum facta sunt (Joan. I, 3). [b 1Kb] Nunquam enim esse poterit accipere initium: quoniam qui semper est, initium non habet, Verbum Deus, nec suscipiens finem. Non dicimus Patrem Filium 606 esse, nec igitur [Lege rursum] Filium Patrem esse; sed Pater Pater est, et Filius Patris Filius. Confitemur potentiam Patris esse [Col. 0847B] Filium. Confitemur Verbum Dei Patris, praeter [Lege quod aliud] quem alter non est, et Verbum verum Deum, et Sapientiam, et virtutem, verumtamen [Lege verumque] Filium tradimus; sed non secundum quod caeteri filii appellantur, Filium dicimus: quoniam [c 1Kb] illi aut propter adoptionem, vel ob nativitatem, vel quod merentur, filii [Lege vocantur] vocari, non propter unam substantiam, quae est Patris et Filii. Confitemur [d 1Kb] unicum et primogenitum; sed unicum Verbum, quod semper fuit et est in Patre; primogenitum sane at [Forte ut] hominem. [e 1Kb] Attinet autem ad communem creaturam, quod primogenitus de mortuis. Confitemur Patris et Filii unam Deitatem, nec negavit quis aliquando Patrem Filio majorem non propter aliam substantiam nec differentiam; [Col. 0847C] sed [Supple quia] nomen ipsum Patris majus et [Lege est] Filio.

Haec autem est maledica eorum et corrupta interpretatio contendentium, quod ego et Pater unum sumus propter consensum dixerit et concordiam. Improbemus omnes catholici stultum ipsorum sensum ac vilem. Sicut homines mortales differunt, ut assolent, inter se, et offendentes concordant, et in gratiam revertuntur; sic separationes et discordiae [Supple inquiunt] inter Patrem Deum omnipotentem et ejus Filium esse potuerunt. Hoc absurdum est et intelligere, et sentire. Nos autem credimus, et affirmamus, et ita sentimus, quod sacra voce locutus est dicens: Ego et Pater unum sumus: propter substantiae unitatem, [Col. 0848A] quae est una Patris, et Filii. Hoc credimus, semper sine principio, sine fine hunc cum Patre regnare, ac nullum tempus habere, nec minui regnum ejus: quoniam quod semper est, nunquam accipit initium, nec minui poterit. Credimus, et suscipimus Paracletum Spiritum sanctum, quem nobis ipse Dominus promisit et misit. Et hunc credimus [f 1Kb] passum, sed homo, quem induit, quem assumpsit ex Maria Virgine, hominem, qui potuit pati, 607 quoniam homo mortalis, Deus autem immortalis. Credimus [Supple quod] tertia die non Deus in homine surrexit, sed homo in Deo surrexit: quem etiam obtulit Patri suo munus, quem liberavit. Credimus quod tempore opportuno et statuto omnes, ac de omnibus ipse judicabit. Tanta est vero eorum stultitia ut non videant [Col. 0848B] lucem veritatis, nec intelligant, ut vere dictum est, ut ipsi in nobis unum sint. Manifestum est, cur unum: quoniam apostoli Spiritum sanctum Dei acceperunt. Sed tamen ipsi non sunt vocati Spiritus, nec quisquam ipsorum [g 11Kb] sol, vel sapientia, sive virtus erat, nec [Lege unigenitus] unicum erat, quemadmodum ait: Ego et tu unum sumus. Sic et ipsi in nobis unum sint. Sed diligenter distinxit vox divina: In nobis sint dicit, non dixit quemadmodum nos unum sumus, ego et Pater; sed discipuli in semetipsis [h 1Kb] aequales, et conjuncti unum sint fidei confessione, ut in gratia, et pietate Patris, et Domini Salvatoris nostri permissione ac dilectione unum valeant esse.



[i 1Kb] CONCILII SARDICENSIS AD MAREOTICAS ECCLESIAS EPISTOLA.

[Col. 0848C] Sancta synodus secundum Dei gratiam collecta Sardicae, Ecclesiis Dei apud Mareotam cum presbyteris et diaconibus in Domino salutem.

Etiam ex his, fratres dilectissimi, quae [j 1Kb] ad Alexandriam per fratres directa sunt, scire potestis quae apud sanctam et magnam synodum secundum Dei gratiam Sardicae collectam, sunt actitata. Sed quia et vos scripsistis, intolerabilia sustinuisse ab impiissimis haereticis, quorum est princeps pessimus Gregorius; hanc ob causam scribere et ad vestram reverentiam necessarium sancta synodus aestimavit: ut iis consolati, magis ac magis habentes in Deo spem, futuram promissionem repositam diligentibus Christum consequamini. Si igitur passi estis mala, nolite [Col. 0849A] contristari, sed magis gaudete, quoniam et vos meruistis pro nomine Domini injurias tolerare. Si vero carceres, et vincula, et factiones tolerastis, haec vos non contristabunt: haec enim et ante vos Patres sustinuerunt, quorum unus est beatus Paulus, propter quod et vinctus vocatus. Audivimus quanta et Ingenius presbyter passus est, et doluimus quidem propter injurias; libenter autem accepimus sacram 608 ejus voluntatem, quoniam propter Christum cuncta sustinuit. Si igitur adhuc vos premunt, quae putatur tristitia esse, in gaudium convertatur. Scripsimus enim piissimis imperatoribus ut ne de caetero talia committantur adversum Ecclesias; et credimus quod Dominus faciet per religionem humanissimorum imperatorum, ut et nos cum solatio et libertate Deo [Col. 0849B] gratias agentes, et placentes inveniamur in die judicii. Quae autem sunt actitata, sicut praediximus, cognoscetis ex dilectissimis fratribus nostris qui vestras litteras portaverunt, hoc est presbyteris et diaconibus Alexandrinis: episcopum enim vestrum dilectissimum fratrem nostrum et comministrum Athanasium innocentem et sincerum ab omni calumnia pronuntiavit sancta et magna synodus; Theodorum vero, Narcissum, Stephanum, Acacium, Georgium, Ursacium, Valentem, et Minophantum episcopatu deposuit ob ea quae deliquerunt, et ob impiissimam haeresim, cujus socii et patroni videntur. De Gregorio autem nec tantum credimus necessarium esse scribere; olim enim depositus est, immo magis episcopus penitus non est aestimatus: ejus enim opus simile est ejus [Col. 0849C] ordinationi. Si quis igitur ab eo deceptus est, erudiatur et veritatem cognoscat; si vero resistit ejus impietati, gaudeat quod et ipse adversatus est hunc, quem sancta synodus nec episcopum aestimavit. Nec enim nos latuit quid adversus vos commiserit, et quantum vos presserit. Sed gaudete quoniam pro Christo patimini ab his qui Christum blasphemant. Aestimamus autem quod jam omnis insolentia cessabit, increpatis ac depositis noxiis qui haeresim non nominandam defendebant. Incolumes vos esse in Domino opto.

    Ego Osius episcopus incolumes vos in Domino opto, dilectissimi fratres.
    Athanasius episcopus vester incolumes vos in Domino opto, dilectissimi fratres.
    [Col. 0849D] Heliodorus similiter.
    Johannes sim.
    Jonas sim.
    Dionysius sim.
    Paregorius sim.
    Aetius sim.
    Valens sim.
    Arius sim.
    Porphyrius sim.
    Athenodorus sim.
    [Col. 0850A] [Lege Alypius] Alysius similiter.
    Gerontius sim.
    Lucius similiter.
    609 Asterius sim.
    Bassus sim.
    Dioscorus sim.
    Domitianus sim.
    Calepodius sim.
    Alexander sim.
    Plutarchus sim.
    Vincentius sim.
    Vitalis sim.
    Severus sim.
    Restitutus sim.


Vincentius episcopus incolumes vos in Domino opto, dilectissimi fratres: jussus a fratribus meis et coepiscopis scripsi, et subscripsi pro caeteris.



S. ATHANASII AD EASDEM ECCLESIAS EPISTOLA.

Athanasius presbyteris, et diaconibus, et populo catholicae Ecclesiae apud Mareotam, dilectissimis ac desiderabilibus fratribus in Domino salutem.

Sancta synodus laudavit in Christo vestram religionem. Omnes acceptos tulerunt in omnibus animum et fortitudinem, quoniam minas non timuistis, quod tolerantes injurias et persecutiones adversum [Col. 0850B] pietatem, praevaluistis. Litterae itaque vestrae, dum legerentur, omnibus lacrymas commoverunt, et omnes ad vestrum pertraxerunt affectum; dilexerunt vos et absentes, ac vestras persecutiones suas aestimaverunt: indicium namque charitatis eorum sunt litterae ad vos datae; et licet sufficeret vos connumerare sanctae per Alexandriam Ecclesiae, tamen separatim vobis scripsit sancta synodus, ut adhortati non deficiatis ob haec quae patimini; sed gratias agatis Domino quod vestra patientia bonum fructum habebit. Olim itaque latebant haereticorum mores; nunc tamen omnibus expansi sunt et patefacti: nam sancta synodus advertit ab his concinnatas adversus vos calumnias, et eos habuit odio, atque omnium consensu deposuit Theodorum, Valentem, Ursacium [a 1Kb] in [Col. 0850C] Alexandria et Mareota. Eadem etiam per alias Ecclesias facta sunt. Et quoniam intolerabilis est jam crudelitas eorum, et tyrannia adversus Ecclesias celebrata, ideo episcopatu 610 dejecti sunt, omnique communione alienati. Caeterum de Gregorio nec mentionem facere voluerunt: qui enim penitus episcopi nomen nec habuit, hunc nominare superfluum aestimaverunt; sed propter deceptos ab eo, nominis ejus mentionem fecerunt; non quia dignus memoria videbatur, sed ut ex hoc qui ab illo decepti sunt, ejus cognoscant infamiam, et erubescant cujusmodi factis homini communicaverunt.

Cognoscetis vero super eos scripta ex superannexis; et licet non omnes scribere episcopi occurrerunt, attamen ab omnibus scripta sunt, et pro omnibus [Col. 0850D] scripserunt. Invicem salutate in osculo sancto. Salutant vos omnes fratres.

    Protegenes [Lege Protogenes] episcopus, incolumes vos in Domino opto, dilectissimi, et desiderabiles.
    Athenodorus episcopus incolumes vos in Domino opto, fratres dilectissimi.
    Julianus episcopus sim.
    Ammonius sim.
    Aprianus sim.
    [Col. 0851A] Marcellus sim.
    Gerontius sim.
    Porphyrius sim
    Zosimus sim.
    Asclepius sim.
    Appianus sim.
    Eulogius sim.
    Eugenius sim.
    [Lege Diodorus] Liodorus [Col. 0851A] sim.
    Martyruis sim.
    Eucarpus sim.
    Lucius sim.
    [a 1Kb] Caloes sim
    [b 1Kb] Maximus sim.
    Per epistolas de Galliis incolumes vos in Domino opto, dilectissimi.
    Arcidamus, et Philoxenus presbb. et Leo diaconus de Roma incolumes vos optamus.
    Gaudentius Naisitanus episcopus incolumes vos in Domino opto.
    Florentius [c 1Kb] Merie Pannoniae similiter.
    [d 1Kb] Ammianus de Castello Pannoniae sim.
    Januarius de Benevento sim.
    [Col. 0851B] Praetextatus [e 1Kb] de Narcidono Pann. sim.
    [f 1Kb] Hypeneris de Hypata Thessaliae sim.
    Castus [g 1Kb] de Augusta Caesareae sim.
    611 Severus [h 1Kb] de Calciso Thessaliae sim.
    Julianus [i 1Kb] de Theriseptapoli sim.
    Lucius de Verona sim.
    Eugenius [j 1Kb] de Hecleal Cychinis sim.
    Zosimus [k 1Kb] Lychnis Sunosio Apuliae sim.
    Hermogenes de Syceono [Forte Sicyone] sim.
    Thrypho de Magara sim.
    Paregorius [l 1Kb] Caspinus sim.
    [m 1Kb] Caloes Castromartis sim.
    Ireneus [n 1Kb] Syconeus sim.
    Macedonius [o 1Kb] Lypianensis sim.
    Martyrius Naupactis sim.
    [Col. 0851C] Palladius de Diu sim.
    [p 1Kb] Broseus Ludonensis Galliae sim.
    Ursacius Brixiensis sim.
    Amantius [q 1Kb] Viminacensus, per presbyt. Maximum sim.
    Alexander [r 1Kb] Gyparensis Achaiae sim.
    [Col. 0852A] Eutychius [s 1Kb] de Mothona sim
    Aprianus de Petabione Pannoniae sim.
    Antigonus [t 1Kb] Pallenensis Macedoniae sim.
    [u 1Kb] Dometius de Acaria Constantias sim.
    Olympius de Eno Rodope sim.
    Zosimus Oreomargensis sim.
    Protasius Mediolan. sim.
    Marcus Siscensis Saviae sim.
    Eucarpus Oponsius [Lege Opuntius] Achaiae sim
    Vitalis Vertaresis Africae sim.
    Helianus de Tyrtanis sim.
    Synphorus [v 1Kb] de Herapythis Cretae sim.
    [x 1Kb] Mosinius Heracleae sim.
    Eucissus Chisamensus sim.
    Cydonius Cydonensis.





ITEM S. ATHANASII AD ECCLESIAM ALEXANDRINAM.
[Col. 0852B]

Athanasius presbyteris et diaconibus omnibus [y 29Kb] Ecclesiae sanctae apud Alexandriam, et parembolam catholicae dilectissimis fratribus salutem.

612 Haec scribentes oportet epistolae principium gratiarum Christi actionibus facere, fratres dilectissimi; nunc autem maxime decet hoc fieri, quoniam et facta multa apud Dominum, et magna habent gratiam, et oportet credentes in eum non esse ingratos tot ejus beneficiis. Gratias igitur agimus Domino, qui nos semper omnibus palam facit in fide, qui et jam in praesenti magna et mirabilia fecit Ecclesiae: quae enim rursum affirmaverunt divulgantes haeretici Eusebiani, et Arii haeredes, haec omnes qui convenerunt [Col. 0852C] episcopi pronuntiaverunt falsa ea esse et ficta. Et ii ipsi, qui apud multos putantur esse terribiles, tanquam gigantes nominati, pro nihilo habiti sunt: et merito; quemadmodum enim adveniente loce tenebrae arguuntur, sic per adventum justorum iniquitas revelatur; et praesentibus egregiis debiles convincuntur. [Col. 0853A] Quae enim fecerunt maledicae haeresis Eusebii successores, Theodorus, Narcissus, Valens, Ursacius, et in omnibus pessimus Georgius, Stephanus, Acacius, Minophantus, et eorum collegae, nec vos ignoratis, dilecti; nam eorum dementia omnibus patefacta est. Quae vero contra Ecclesias commiserunt, vestram nec hoc latuit solertiam. Primum enim vobis nocuerunt; primum vestram Ecclesiam corrumpere tentaverunt; sed ii qui tot ac tanta fecerunt, et apud omnem terribiles aestimati sunt, sicut praedixi, tantum timuerunt, ut omnem exsuperent cogitationem. Neque enim solum Romanam synodum timuerunt, nec solum se vocati excusaverunt; sed et nunc cum Sardicam advenissent, sic infirmati sunt conscientia, ut cum vidissent judices, mirarentur: sic mente [Col. 0853B] conciderunt. Vere quis posset adversum eos dicere: Ubi est stimulus tuus, mors? ubi est victoria tua, mors (I Cor. XV, 55)? Nec enim illis proficiebat, ut vellent judicare; jam non poterant circumvenire quos volebant; sed videbant viros fideles curantes justitiam, immo magis ipsum Dominum 613 nostrum videbant in eis; quemadmodum tunc daemones de sepulcris; filii enim cum essent mendacii, non ferebant veritatem videre. Sic Theodorus, Narcissus, et Ursacius cum suis verba dicebant: Omitte: quid nobis et vobis hominibus Christi? Novimus quod veri estis, et timemus convinci; veremur in personam recognoscere calumnias. Nihil est nobis et vobis: Christiani enim vos estis, nos vero Christo repugnantes; et apud vos quidem veritas pollet, nos vero [Col. 0853C] circumvenire didicimus. Putavimus abscondi nostra; non jam credebamus in judicium venire: quid ante tempus nostra convincitis, et ante diem nos convincentes vexatis? Et licet sint moribus pessimi, et in tenebris ambulent, tamen cognoverunt vix tandem, quoniam nulla est communio lucis et tenebrarum, nec est aliqua consensio Christo cum Belial. Unde, fratres dilectissimi, cum scirent quae fecerint quaecunque [Forte quantumcunque] miserrimos videntes accusatores, testes prae oculis habentes, imitati sunt Cain, et illius more fugerunt, quoniam granditer erraverunt; etenim ejus fugam sunt imitati, et condemnationem habuerunt. Cognovit enim opera eorum sancta synodus; audivit nostrum sanguinem proclamantem, audivit voces laesorum ab ipsis. Cognoverunt [Col. 0853D] omnes episcopi quae peccaverunt, et quanta adversus Ecclesias nostras et alias operati sunt; et ideo hos quemadmodum Cain Ecclesiis ejecerunt. Quis enim non lacrymatus est dum vestrae litterae legerentur? quis non ingemuit aspiciens quos exsiliaverunt isti? quis non existimavit vestras suas esse tribulationes? Fratres dilectissimi, quondam vos patiebamini, cum ii delinquerent adversum vos, et forte jam tempore multo bellum non quievit. Nunc vero episcopi convenientes omnes, et audientes quae passi [Col. 0854A] si estis, sic dolebant, sic gemebant, quemadmodum tolerantes injuriam tunc dolebatis, et illis . . . erat dolor communis illo tempore quo processistis. Ob haec igitur, et alia omnia quae contra Ecclesias commiserunt, cunctos universa synodus sancta deposuit, et non solum eos alienos judicavit ab Ecclesia, sed nec dignos vocari Christianos aestimavit. Qui enim abnegantes [Lege abnegant] Christum, quemadmodum Christiani vocentur? et qui contra Ecclesias delinquunt, ii quemadmodum poterunt adesse Ecclesiis? Unde mandavit sancta synodus ubique Ecclesiis, ut apud omnes notentur; ut ii qui ab ipsis decepti sunt, jam ad plenitudinem et veritatem revertantur. Nolite igitur deficere, fratres dilectissimi; tanquam Dei servi, et fidem Christi confitentes probemini in Domino, et [Col. 0854B] non dejiciat vos tribulatio, neque ab haereticis adversum vos qui exercentur dolores contristent. Habetis enim mundum universum condolentem vobis; 614 et, quod majus est, habentem omnes vos in mente. Puto autem jam deceptos ab illis, videntes correptionem factam a synodo, ab illis averti, et ex ore [Forte exhorrere] ipsorum impietatem. Si vero post haec adhuc manus est eorum excelsa, ne stupeatis vos, neque formidetis, si illi saeviunt; sed orate, et manus ad Deum levate, et confidite, quoniam non tardabit Dominus, sed omnia vobis faciet pro vestra voluntate. Vellem quidem adhuc pluribus epistolam vobis scribere, et ut singula facta sunt significare; sed quoniam presbyteri, et diacones idonei sunt nuntiare vobis praesentes de omnibus quae viderunt, multa [Col. 0854C] quidem scribere cessavi. Illud tantum significo, necessarium putans, ut prae oculis habentes timorem Domini, eum praeponatis, et omnia cum vestra concordia celebretis intelligentes et sapientes. Orate pro nobis, habentes in mente viduarum necessitates, maxime quoniam ad eas pertinentia inimici veritatis obtulerunt [Lege abstulerunt]; sed dilectio vestra vincat haereticorum malitiam: credimus enim quod secundum orationes vestras Dominus annuens dabit mihi velocius vos videre. Interim tamen apud synodum actitata cognoscetis ex scriptis ad vos ab omnibus episcopis, et [a 1Kb] de subjectis litteris depositionem Theodori, Narcissi, Stephani, Acacii, Georgii, Minophanti, Ursacii et Valentis: nam Gregorii mentionem facere noluerunt, qui enim penitus episcopi nomen [Col. 0854D] non habuit, hunc nominare superfluum putaverunt. Sed tamen propter deceptos ab eo ejus nominis mentionem fecerunt, non quia dignum erat ejus nomen memorare, sed ut ab eo decepti cognoscant ejus infamiam, et erubescant, quod tali communicaverunt . . . tamen et hoc cum illis. Incolumes vos in Domino oro, dilectissimi, et desiderabiles fratres.



615 PSEUDOSYNODI SARDICENSIS [b 2Kb] FORMULA FIDEI.

Sancta synodus congregata est Sardicae ex diversis provinciis [Col. 0855A] de partibus Orientis Thebaidis, Aegypti, Palaestinae, [a 1Kb] Phoenices, Syriae Coeles, Mesopotamiae, Ciliciae, Cappadociae, Ponti, Paphlagoniae, Galatiae, [b 1Kb] Phrygiae, Bithyniae, Elesponti, Asiae, Pisidiae, Insularum, Pamphyliae, Cariae, Lydiae, Europae, Thraciae, Hemimontis, Pannoniae, Moesiae, Daciae [c 1Kb] hanc exposuerunt fidem.

Credimus in unum Deum Patrem omnipotentem creatorem omnium et factorem, ex quo [d 9Kb] omnia in coelo et in terra nominantur. Et in unicum Filium ejus Dominum nostrum Jesum Christum ante omnia saecula ex Patre natum, Deum de Deo, lumen de lumine, per quem omnia, et propter quem omnia facta sunt in coelo et in terra, visibilia et invisibilia: Verbum sapienta, et [e 1Kb] potestas, lumen verum sempiternum in omnibus, qui novissimis temporibus propter nos homo factus est, et [f 1Kb] creatus ex sancta Virgine. [Col. 0855B] Crucifixus, et mortuus, et sepultus, et resurrexit a mortuis tertia die. Receptum in coelis sedentem ad dexteram Patris, et venientem [g 1Kb] in finem saeculi judicare vivos et mortuos, et reddere unicuique secundum facta sua. Cujus imperium sempiternum 616 manebit in aeterna saecula, sedens semper ad dexteram Patris non solum in hoc saeculo, sed etiam in futuro. Credimus et in unum Spiritum sanctum Dei, hoc est Paracletum, quem pollicitus apostolis post in coelum ascensionem misit docere eos, et monere omnia; per quem et sanctificantur, et vivunt religiosorum animae in eum credentes. Dicentes autem ex nihilo esse filium, vel ex alia substantia ( [h 1Kb] spiritum) et non ex Deo: et erat aliquando tempus, vel [Col. 0856A] saeculum, quando non erat, alienos novit sancta et catholica Ecclesia. Similiter etiam dicentes tres esse Deos, vel Christum non esse Deum (sive spiritum non esse Dei) vel ante saecula, nec Christum, nec Filium (nec Spiritum) Dei esse, vel eumdem [Subaudi esse] Patrem, et Filium, et Spiritum sanctum, vel non natum Filium (vel natum Spiritum) [i 1Kb] aut voluntate, vel arbitrio Pater genuit Filium, fecit, sive creavit, vel demonstravit, sed secundum intellectum omnia scientem Verbum Dei; hos omnes anathematizat sancta catholica Ecclesia.



617 [j 1Kb] INCIPIUNT STATUTA



SANCTAE SYNODI CHALCEDONENSIS.

Piissimus noster imperator [k 1Kb] Constantinopolitanae [Col. 0856B] perpetuus Augustus ad sacrosanctam synodum dixit: Lassati estis nimio spatio fatigationem sustinentes. Exspectate ergo tres dies, vel quatuor adhuc, et praesentibus magnificis nostris judicibus singula, quae vultis [l 1Kb] monete, et congruum praesidium meremini. Ante vero quam perfectae formulae de omnibus dentur, nemo vestrum a sancta discedat synodo.



DEFINITIONES ECCLESIASTICAE PRONUNTIATAE A SANCTA ET UNIVERSALI SYNODO QUAE CHALCEDONE CONGREGATA EST.

Acta [m 1Kb] septimae cognitionis Chalcedonensis.

I. Canones, qui a sanctis Patribus usque ad hanc synodum tenuerunt, teneri justum duximus.

II. Si quis per pecunias ordinatus fuerit, et in pretium adduxerit [n 8Kb] inoptam gratiam, et ordinaverit [Col. 0857A] episcopum per pecunias, vel chorepiscopum, vel presbyterum, vel diaconum, vel alterum quemlibet clero annumeratum; vel si instituerit per pecunias oeconomum, vel defensorem, vel [a 23Kb] custodem, vel alterum canonis propter turpem pravumque quaestum: qui hoc conatur, convictus periclitabitur de suo 618 gradu; et qui ordinatur, nihil juvetur de ordinationis institutione, quae per quaestum facta est, sed sit alienus a dignitate, vel cura, quam per pecunias impetravit. Si vero et intercedens aliquis visus est turpibus, et infandis dationibus; siquidem clericus fuerit, de suo excidat gradu; si vero laicus aut monachus, anathematizetur.

III. Venit ad sanctam synodum quia quidam de clericis propter turpe suum lucrum alienarum possessionum [Col. 0857B] fiant conductores, et negotia saecularia suscipiant, ministeria quidem Dei negligentes, ad saecularium vero occurrentes domus, et dispensationem substantiarum accipientes propter amorem avaritiae. Definiit igitur sancta et magna synodus ullum de reliquo nec episcopum, nec clericum, neque monachum nec conducere posse possessionem, neque causis se immittere saecularibus, nisi forte ex legibus vocetur ad impuberum inexcusabile tutoris officium, vel si episcopus civitatis de ecclesiasticis ei praeceperit curari causis, de pupillis et viduis destitutis, et de personis quae maxime ecclesiastico egent praesidio. Si vero aliquis praetergredi definita de reliquo notus fuerit, ecclesiasticis subjaceat poenis.

IV. Qui vere et sincere [b 1Kb] singularem eligunt vitam [Col. 0857C] convenienti digni sunt honore. Quoniam vero quidam monachorum habitu utentes, Ecclesias, et civiles causas perturbant, circumeuntes in civitatibus, nec non est monasteria sibi constituentes: placuit neminem ullo modo aedificare, nec instituere monasterium, vel oratoriam aedem sine voluntate civitatis episcopi. Monachos vel [Lege vero] qui sunt per singulas civitates et [c 6Kb] provincias, subjectos esse episcopo, et quietem diligere, et operam dare jejunio et orationi, in quibus locis abnuntiaverunt [d 1Kb] observantes; nec vero ecclesiasticis, neque saecularibus causis frequentare, nec communionem habere relinquentes sua monasteria, 619 nisi forte praeceptum eis fuerit propter necessariam utilitatem ab episcopo civitatis. Nemo vero suscipiat in monasteriis servum, ut monachus [Col. 0857D] fiat, sine voluntate sui domini. Praetergredientem vero hanc nostram definitionem, definimus excommunicatum eum esse, ut nomen Dei non blasphemetur. Episcopum vero civitatis oportere congruam providentiam facere monasteriis.

V. De transferentibus se a civitate in civitatem [Col. 0858A] episcopis vel clericis, placuit ut positi de eis canones a sanctis Patribus habeant suam vim.

VI. Nullum absolute ordinare nec diaconum, nec presbyterum, nec omnino aliquem eorum qui sunt in ecclesiastica ordinatione, nisi specialiter in Ecclesia civitatis, vel in possessione, vel in martyrio, vel monasterio ordinandus praedicetur: et eos vero qui absolute ordinantur, definiit sancta synodus irritam habere hujusmodi ordinationem, [e 1Kb] et in actu invalidam, ad injuriam ordinantis.

VII. Eos qui semel in clero ordinati sunt, vel monachos, definimus neque ad militiam, neque ad saecularem dignitatem venire. Quod si hoc ausi fuerint, nec [Supple ad] poenitentiam venerint, ut convertantur ad hoc, quod propter Deum elegerunt, anathematizentur

[Col. 0858B] VIII. Clerici qui ptochiis, vel monasteriis, vel oratoriis praepositi sunt in unaquaque civitate ab episcopis, secundum sanctorum Patrum traditionem perseverent, et ne per audaciam contemnant suum episcopum. Qui vero audent contradicere huic dispositioni quolibet modo, et non se subjiciunt proprio episcopo: si quidem clerici sunt, canonicis subjaceant poenis; si vero laici vel monachi, sint excommunicati.

IX. Si quis clericus cum clero causam habet, non relinquat suum episcopum, et ad saecularia judicia currat; sed prius negotium exerceat apud suum episcopum, vel etiam cum voluntate ejusdem episcopi, apud quos utraeque partes voluerint, negotium peragatur. Si vero quis praeter haec fecerit, canonicis [Col. 0858C] poenis subjaceat. Si vero et clericus habeat causam cum suo vel cum altero episcopo, apud synodum provinciae causam dicat. Si vero cum ejusdem provinciae metropolitano episcopo [Lege episcopus], vel clericus abicit [Lege habeat causam], perveniat ad principem dioeceseos, vel ad regiae Constantinopoleos sedem, et apud ipsum causam dicat.

X. Ne liceat clericum in duarum civitatum simul Ecclesiis militare, in qua prius ordinatus est, et in quam confugit ut ad 620 majorem, videlicet propter cenodoxiae desiderium. Hoc vero facientes restitui se Ecclesiae in qua ab initio ordinati sunt, et ibi solum ministrare. Si vero quis se transtulerit ex alia ad aliam Ecclesiam, nihil de priore Ecclesia, vel de oratoriis qui [Lege quae] sub ea sunt, vel ptochiis, vel [Col. 0858D] xenodochiis rerum communicent [Lege communicet]. Audentes vero post definitionem magnae et universalis hujus synodi agere aliquid de nuper interdictis, definiit sancta synodus excidere eos de suo gradu.

XI. Omnes pauperes et egentes praesidio cum probatione, epistolis, vel pacificis ecclesiasticis solis iter [Col. 0859A] agere definimus, et non cum commendatitiis; eo quod episcopales commendatitiae honestis praestari soleant personis.

XII. Venit ad nos quod quidam contra ecclesiasticas leges concurrentes ad potestates, per pragmaticas unam provinciam iu duas diviserunt, ut ex hoc duo metropolitae essent in una provincia. Definiit igitur sancta synodus de reliquo quidem nihil tale hujusmodi tentari ab episcopo. Qui vero tentaverit, excidat de suo gradu. Quaecunque vero jam civitates per litteras imperiales metropolitano honorificatae sunt nomine, sole [Lege solo] fruantur honore, et episcopus qui eamdem ecclesiam gubernat, videlicet servato secundum veritatem metropolitanis suo jure.

XIII. Peregrinos clericos, vel lectores in altera civitate [Col. 0859B] sine commendatitiis litteris sui episcopi nullo modo alicubi ministrare.

XIV. Quoniam in quibusdam provinciis concessum est lectoribus, [Supple et] psaltis uxorem ducere, definiit sancta synodus non licere aliquem eorum alterius sectae uxorem accipere. Eos vero qui de talibus nuptiis filios procreaverint, siquidem occurrerunt baptizari ex eis creati apud haereticos, offerre eos communioni catholicae Ecclesiae; non baptizatos vero non posse apud haereticos baptizari. Neque quidem copulari eos nuptiis haeretici, vel Judaei, vel pagani, nisi forte promiserit se converti in orthodoxam fidem quae conjungitur [Supple cum] persona orthodoxa. Si vero aliquis hanc definitionem transgressus fuerit sanctae synodi, canonicae subjaceat poenae.

[Col. 0859C] XV. Diaconissam non ordinari mulierem ante quadraginta annos, et hanc cum diligenti probatione; et si suscipiens ordinationem, et tempus aliquod perseverans ministerio, semetipsam tradiderit nuptiis contemnens Dei gratiam; hujusmodi anathematizetur cum illo qui cum ea copulatus est.

XVI. Virginem quae semet devovit Domino 621 Deo, similiter et monachum non licere ad nuptias venire. Si vero reperti fuerint hoc facientes, sint excommunicati. Definimus vero habere auctoritatem in eis misericordiae localem episcopum.

XVII. Rurales parochias in possessionibus manere inconcussas apud episcopos qui tenent eas, et praecipue si tricennali anno inviolabiliter retinentes [a 11Kb] aedificaverunt. Si vero intra 30 annos facta est aliqua [Col. 0859D] de eis, vel fit ambiguitas; licere eis qui se dicent esse laesos, de his movere apud synodum provinciae. Si vero alicui noceatur a suo metropolita, apud principem dioeceseos, vel apud Constantinopolitanam sedem causam dicere, sicut praedictum est. Si vero et aliqua ex imperiali potestate nova facta est civitas, vel renovata; civiles et publicas [b 1Kb] formulas et ecclesiasticarum paroeciarum ordinem [Lege ordo sequatur] sequantur.

XVIII. Conjurationis et factionis crimen et apud [Col. 0860A] saeculares leges prohibitum est: multo magis in Dei Ecclesia interdici oportet. Quicunque igitur clerici vel monachi inventi fuerint conjurantes, vel factiosi, vel insidias machinantes episcopis, vel conclericis, excidant omnimodo de suo gradu.

XIX. Venit ad nostras aures in provinciis quod canonice synodi non fiant ab episcopis: ex hoc multa negliguntur quae egent emendatione ecclesiasticarum rerum. Definiit igitur sancta synodus secundum Patrum canones, per singulos annos secundo concurrere per singulas provincias episcopos, ubi metropolitanus episcopus constituerit, et emendare singula quae emergunt. Non convenientes vero episcopos, vel residentes in suis civitatibus, et hoc in sanitate degentes, et ab omni [c 11Kb] excusabili, et necessaria [Col. 0860B] occupatione existentes liberos, fraterne arguit.

XX. Clericos in sua Ecclesia existentes, sicut jam definivimus, non licere in alterius civitate ordinari et Ecclesia; sed contentos in illa esse in qua ministrare ab initio meruerunt; praeter illos qui perdiderunt suas patrias, et ex necessitate in alteram Ecclesiam transierunt. Si vero alius episcopus post hanc definitionem ad alterum episcopum pertinentem susceperit clericum, placuit excommunicari [d 1Kb] et suscipientem, donec qui se transtulit clericus, in suam reversus fuerit Ecclesiam.

XXI. Clerici et laici [Lege Clericos vel laicos] qui accusant episcopos vel clericos sine causa et 622 improbabiliter, non suscipi in accusationem, nisi prius discussa fuerit eorum opinio.

[Col. 0860C] XXII. Non licere clericis post mortem sui episcopi rapere res ad eum pertinentes, sicut et pridem a canonibus interdictum est; et hoc facientes periclitari suo gradu.

XXIII. Venit ad aures sanctae synodi quod clerici quidam et monachi nulla sibi causa injuncta a suo episcopo et tam quando se excommunicantes ab eo veniunt [Lege et aliquando excommunicati ab eo veniunt, etc.] ad hanc regiam Constantinopolim, ac diu in ea commorantes tumultus, et perturbationes faciunt ecclesiastico statui, et evertunt etiam quorumdam domos. Definivit sancta synodus hujusmodi admoneri quidem prius per defensorem Constantinopolitanae sanctae Ecclesiae. Si vero in iisdem causis perduraverint impudenter, et invitos eos per eumdem [Col. 0860D] defensorem expelli, et ad sua loca venire.

XXIV. Quae semel consecrata sunt monasteria cum voluntate episcopi, permanere in perpetuo monasteria, et pertinentes ad ea res custodiri monasterio; et non posse fieri ea saecularia habitacula. Concedentes vero hoc fieri, subjacere canonum poenis.

XXV. Quoniam quidam metropolitanorum, sicut reperimus, negligunt commissos sibi greges, et differunt ordinationes episcoporum; placuit sanctae synodo intra tres menses fieri ordinationes episcoporum, [Col. 0861A] si forte inexcusabilis necessitas non coegerit extendi protelationis tempus. Si vero hoc non fecerit, subjacere eum ecclesiasticae poenae. Redditus vero viduatae Ecclesiae salvos apud ejusdem oeconomum Ecclesiae custodiri.

XXVI. Quoniam in quibusdam Ecclesiis, sicut reperimus, sine oeconomis res ecclesiastica tractatur; placuit omnem Ecclesiam episcopum habentem oeconomum habere de suo clero dispensantem ecclesiasticas res cum voluntate sui episcopi, ut ne sine testimonio [Col. 0862A] sit dispensatio Ecclesiae, et ex hoc dispergantur ejusdem Ecclesiae res, et detractio infligatur sacerdotum [Lege sacerdotio]. Si vero hoc non fecerit, subjacere eum sacris canonibus.

XXVII. Ii qui rapiunt mulieres sub nomine matrimonii, vel qui ad auxilium rapientium veniunt, definiit sancta synodus, si quidem clerici fuerint, excidere eos a suo gradu; si vero laici, anathematizentur.


Expliciunt statuta Chalcedonensia.




[Col. 0861]
DOCUMENTA JURIS CANONICI VETERIS. (C)





ADMONITIO IN COLLECTIONEM SEQUENTEM.

629 1. Inter documenta juris canonici veteris primo dabimus canones concilii Carthaginensis anni 419, uti leguntur in antiquissimis mss. collectionibus Latinis Vaticana Reginae 1997, Lucensi 88, et Barberina 2888, simili Vaticanae 1342. Christophorus Justellus in variantibus lectionibus ad Codicem canonum Ecclesiae Africanae duo alia exemplaria allegat, Thuaneum, quod idem est ac Colbertinum 784 laudatum a P. Constantio, et Bochardianum, quae eodem plane modo hos canones exhibent. Dionysius quidem Exiguus in sua collectione totam synodum Carthaginensem anni 419 nobis dedit, quae in editione Conciliorum post Justellum profertur cum memorata inscriptione Codex canonum Ecclesiae Africanae, eamque duabus actionibus comprehensam ostendimus in tractatu part. II, c. 3, § 8. In laudatis vero codicibus et collectionibus idem quod apud Dionysium legitur prooemium profertur, eaedemque interlocutiones episcoporum canonibus praemissae. At canones solius primae actionis referuntur, iique cum apud Dionysium conficiant priores canones 33, in laudatis manuscriptis dividuntur in canones 40. Tum omissis excerptis aliarum synodorum sub Aurelio, quae in eadem actione relectae fuerunt, ac praetermissis etiam canonibus secundae actionis (quae omnia in Dionysio suppetunt) appenduntur subscriptiones et epistola Africanorum ad Bonifacium pontificem. Dein inseritur epistola, uti vocatur, Attici episcopi Constantinopolitani cum formata, de quibus a Dionysio omissis satis diximus in tractatu loco citato, n. 8; ac tandem concluditur cum alia eorumdem Africanorum epistola ad Coelestinum papam. Nostri consilii est solos canones cum Patrum subscriptionibus ex nostris codicibus proferre: nam, praeterquam quod ignota est hactenus ea ipsorum partitio in canones 40 quae in iisdem mss. deprehenditur, quorumdam canonum lectiones ita in ipsis discrepant a Dionysiani, ut in alia synodo conditi aliisque verbis expressi videantur.

2. Alterum documentum est inedita hactenus synodus Carthaginensis anni 421, quam eruimus ex vetustissimo ms. codice capituli Veronensis signato num. 55. Etsi vero ex decem canonibus ejus synodi novem repetiti sint ex concilio Carthaginensi anni 419, nonnullae tamen ipsorum particulae aliter atque aliter expressae sunt, prout episcopis congruentius visum fuit. Omnes porro canones, quos concilio Hipponiregiensi anni 427 tribuit Ferrandus, in hoc synodo inveniuntur; ac propterea ex hac in eodem Hipponiregiensi concilio repetiti fuerunt.

3. Sequentur Statuta Ecclesiae antiqua, de quibus pluribus disseruimus in praemisso tractatu part. II. c. 3, § 4. Haec vulgata sunt ex Isidori collectione sub nomine concilii IV Carthaginensis anni 398, sed alio ordine disposita ac in nostris Italicis collectionibus inveniuntur; eademque, nedum Isidoriana, verum etiam Hispanica collectione multo antiquiora esse, nec in ulla peculiari synodo edita, at ex variis partim Graecis, partim Latinis canonibus plerumque abbreviatis, partim ex quibusdam solemnioribus rubricis collecta loco allegato ostendimus. Stephanus Baluzius in notatione ad caput 443 Reginonis miratus est, ea, uti sunt in nostris codicibus, impressa non fuisse a Binio (scribendum fuerat a Crabbo) qui duo hujus generis exemplaria viderat, alterum monasterii Gemblacensis, alterum S. Bavonis in Gandavo. Cum porro ipse Baluzius unum ejusmodi codicem vetustissimum nactus fuisset, eadem sese editurum ibidem recepit: Nos, inquit, cum res magni momenti sit, et statuta illa perdiu viguerint in Ecclesia, illa quandoque edemus ex vetustissimo codice ms. Quod autem is aliis curis distentus non potuit perficere, nos, qui plures antiquissimos codices, et diversae originis collectiones cum iisdem statutis reperimus, hoc loco praestabimus. Mss. exemplaria, quae praecipue 631 adhibuimus, trium praestantissimarum collectionum sunt, eaque annotatione prima indicabimus. Titulum Statuta Ecclesiae antiqua caeteris, quos in tractatu memoravimus loco citato, idcirco praetulimus, tum quia pluribus et potioribus manuscriptis fulcitur, tum quia ipsis canonibus prae aliis inscriptionibus magis congruere visus est. Tria ex his statutis, nimirum 15, 55 et 73, in vulgatis conciliis Agathensi synodo ascribuntur can. 49, 69 et 70. At quae in ea synodo post canonem 47 inserta sunt usque ad canonem 70, addititia esse manifestum est tum ex praestantioribus codicibus Gallicanas synodos continentibus Vat. Palat. 574, Veronensi 59, aliisque antiquissimis a Sirmondo laudatis, qui his canonibus carent; tum vero ex collectione Hispanica, in qua iidem canones addititii, non cum concilio Agathensi, sed separatim proferuntur cap. 45 cum hac epigraphe: Sententiae, quae in veteribus exemplaribus conciliorum non habentur, sed a quibusdam insertae sunt. Hinc cum hac epigraphe separatim quoque editi sunt a Garzia Loaisa cum conciliis Hispanicis post Toletanum XVII.

4. In tribus antiquis collectionibus Italicis, quorum codices nota prima in monumentum quartum recensitos invenies, una cum Statutis antiquis duo alia non satis nota veteris canonici juris documenta leguntur, quorum alterum inscribitur Epistola canonica, alterum Praecepta S. Petri. Atto Vercellensis Epistolam canonicam nactus in ms. collectione Additionum Dionysii, quae per hoc quoque tempus conservatur in bibliotheca capituli cathedralis ejusdem Vercellensis Ecclesiae, de ea litteras dedit ad Ambrosium sacerdotem Mediolanensem, editas in Spicilegiis Dacherianis, tom. I, pag. 439, et in iis inter caetera, Sinceram, inquit, charitatem vestram exposcimus de Epistola, quae in canonibus reperitur, quae etiam canonica dicitur, cujus capitula 11 esse noscuntur, quae nobis utilissima esse videntur, quorum initium: Primum omnium fidem catholicam omnes presbyteri et diaconi, etc. De auctore autem ac tempore ejusdem epistolae potissimum quaesivit. Sed auctor incertus, Italus tamen credi potest, cum in solis Italicis collectionibus haec epistola hactenus inventa sit. Quoad tempus vero, ex vetustate collectionis Barberinae 2888 eam sexto saeculo celebrem, et in collectiones jam traductam, aliquanto vetustiorem agnoscimus. Ipsam ex Sirmondi schedis edidit Stephanus Baluzius [Col. 0863] tom. II Capitularium, in appendice num. 5, col. 1374, cum hoc titulo, quem nullibi reperimus: Capitula data presbyteris, diaconis et subdiaconis. Sirmondus vero, ut idem Baluzius testatur in notis ad librum I Capitularium, col. 1131, illam invenit in duobus mss. Cassinensi et Vaticano, nimirum in codicibus Italicis. Eamdem rursus ex Italico item ms. Lucensi novissime recusit P. Dominicus Mansi, tom. I Supplementi Conciliorum, col. 817. Hanc haud separandam duximus a Statutis antiquis, et a Praeceptis S. Petri, cum quibus in Italicis collectionibus jungitur.

5. Praecepta sancti Petri de sacramentis conservandis, quae in memoratis collectionibus epistolae formam S. Clementi I papae tributam praeferunt, edita videri possunt in vulgatis Conciliorum cum titulo: Epistola secunda Clementis papae I ad Jacobum fratrem Domini. Partim quidem eadem sunt, sed partim etiam diversa. Nam et epistola in nostris collectionibus brevior est, et quae utrobique conveniunt, alio prorsus ordine proferuntur. Neque idcirco hanc genuinum Clementis opus credimus. Nam sicut Recognitiones apostolicae in libros decem distributae, et alia ad Jacobum epistola, quae brevior quam in vulgatis, in aliquot vetustas collectiones transivit, ac praesertim in Quesnellianam cap. 64, eidem S. Clementi suppositae, antiquam originem habuere, et a Rufino Latinitate donatae, apud Latinos obtinuerunt; ita idipsum de hac quoque epistola censendum putamus. In mss. quidem vetustissimae collectionis Barberinae 2888 et Vat. 1342, haec epistola subjicitur alteri ipsius Clementis, quam a Rufino Latine redditam omnes fatentur. Idem etiam deprehendimus in pervetusta abbreviatione canonum, quae continetur in ms. 59 capituli Veronensis, ut ex descriptione ejusdem codicis patebit, quam in tractatu exhibuimus part. III. In alio autem ms. Sangermanensi 541, eadem epistola subjicitur non solum alteri epistolae ad Jacobum, verum etiam Recognitionum libris Clementi inscriptis cum Rufini interpretis 633 nuncupatoria ad S. Gaudentium, ut videre est apud Montfauconium tom. II Bibliothecae bibliothecarum, pag. 1132. Omnium igitur interpres dicendus videtur idem Rufinus. Quae vero in vulgatis Conciliorum utrique epistolae leguntur inserta, et perturbatus ordo epistolae secundae Isidoro Mercatori tribuenda sunt. Hinc autem multum refert hanc secundam epistolam uti a Rufino est Latine reddita, ac ex ipso in vetustas collectiones traducta, hoc loco exhibere: primae enim epistolae Rufiniana versio ex cap. 64 praemissae collectionis repeti potest.

6. Concludemus praestantissimo inedito documento, quod ex ms. Vat. Reginae 1997 eruimus. De Glycerio, qui brevissimo tempore in Italia, imperium obtinuit, vix mentio aliqua apud scriptores superest. Nunc ipsius constitutio prodibit, quae adversus ordinationes simoniacas initio imperii ejus data fuit. Ad imperium enim ascendit die 5 Martii anni 473, ut discimus ex laterculo consulum edito a Cuspiniano, et a Bollandistis exactius recuso ad normam exempli Caesarei tom. VI, act. 2, part. II, pag. 188, ubi haec in rem nostram leguntur: Leone Augusto V (est annus 473). Hoc consule levatus est imperator Glicerius Ravennae III nonas Martias. Constitutio autem eadem in urbe data, signatur V idus ejusdem mensis. Directa est ad Himelconem, quem praefectum praetorio Italiae ex hoc unico momumento cognoscimus. Subjicitur in eodem codice edictum ejusdem Himelconis, quo eadem constitutio promulgata fuit Romae III kal. Maias anni ejusdem. Hoc quoque edictum ab ipsa constitutione non disjungendum typis dabimus.



I. 635 CANONES [a 1Kb] CONCILII CARTHAGINENSIS CELEBRATI ANNO CCCCXIX.
(Uti leguntur in antiquissimis mss. collectionibus Italicis.)
[Col. 0863A]


I. De statutis Nicaeni concilii observandis.

Aurelius episcopus dixit: [b 1Kb] Haec ita apud nos habentur exemplaria statutorum, quae tunc Patres nostri de concilio Nicaeno secum detulerunt, cujus formam servantes, haec quae [c 1Kb] sequentur constituta, firmata a nobis custodiantur.



II. De Trinitate praedicanda.

Universum concilium dixit: Deo propitio, pari professione, fides ecclesiastica, quae per nos traditur, in hoc coetu glorioso primitus confitenda est; [Col. 0864A] tunc demum ordo ecclesiasticus singulorum ex consensu omnium [d 1Kb] astruendus. Ad corroborandas autem fratrum et coepiscoporum nostrorum nuper promotorum mentes ea proponenda sunt, quae a Patribus certa dispositione accepimus, ut Trinitatis, quam in nostris sensibus consecratam retinemus, Patris et Filii et Spiritus sancti unitatem, quae nullam noscitur habere differentiam, sicut dicimus, [e 1Kb] ita et Dei populum instruamus. Item ab universis episcopis nuper promotis dictum est: Plane sic accepimus, sic tenemus, sic docemus fidem evangelicam cum vestra doctrina sequentes.



III. De continentia.

Aurelius episcopus dixit: Cum in praeterito concilio [f 1Kb] de continentia, et castitatis moderamine tractaretur; [Col. 0865A] gradus isti tres, qui constrictione quadam castitatis per consecrationes adnexi sunt, [a 1Kb] episcopi, inquam, presbyteri et diaconi, ita placuit, ut condecet, sacros antistites ac Dei sacerdotes, 636 nec non et levitas, vel qui sacramentis divinis inserviunt, continentes esse in omnibus, quo possint simpliciter quod a Domino postulant impetrare, ut quod apostoli docuerunt, et ipsa servavit antiquitas, nos quoque custodiamus. [b 1Kb] Faustinus episcopus Ecclesiae Potentinae provinciae Piceni, legatus Romanae Ecclesiae dixit: Placet, ut episcopus, presbyter et diaconus, vel qui sacramenta contrectant, pudicitiae custodes ab uxoribus se abstineant. Ab universis episcopis dictum est: Placet, ut in omnibus [c 1Kb] et ab omnibus pudicitia custodiatur qui altari inserviunt.



IV. De terminis Patrum non invadendis.
[Col. 0865B]

[d 1Kb] Aurelius episcopus dixit: Avaritiae cupiditas, quam rerum omnium malarum matrem esse nemo quis dubitet. Proinde [e 1Kb] inhibendum est, ne quis alienos fines usurpet, aut per praemium terminos Patrum statutos transcendat.



V. Ut nullus clericus feneret.

Nec omnino cuiquam clericorum liceat de qualibet re fenus accipere. Quanquam novellae suggestiones, quae vel obscurae sunt, vel sub [f 1Kb] diverso genere latent, inspectae a nobis, formam accipient. Caeterum de quibus apertissime divina Scriptura sanxit, non est ferenda sententia, sed potius exsequenda. Proinde quod in laicis reprehenditur, id multo magis debet [g 1Kb] et in clericis praedamnari. Universum [Col. 0865C] concilium dixit: Nemo contra prophetas, nemo contra Evangelia facit sine suo periculo.



VI. De chrismate, vel reconciliatione, et puellarum consecratione.

[h 1Kb] Fortunatus episcopus dixit: In praeteritis conciliis statutum meminimus esse, ut chrisma, vel reconciliatio poenitentium, nec non et puellarum consecratio a presbyteris non fiant. Si quis autem emerserit hoc faciens, quid de eo statuendum sit? Aurelius episcopus dixit: Audivit dignatio vestra 637 suggestionem fratris et coepiscopi nostri Fortunati, quid ad haec dicitis? Ab universis episcopis dictum est: Chrismae confectio et puellarum consecratio a presbyteris non fiat; vel reconciliare quemquam in [Col. 0866A] publica missa presbytero non licere, hoc omnibus placet.



VII. De reconciliandis infirmis.

[i 1Kb] Aurelius episcopus dixit: Si quisquam in periculo fuerit constitutus, et se reconciliare divinis altaribus petierit; si episcopus absens fuerit, debet utique presbyter consulere episcopum, et sic periclitantem ejus praecepto reconciliare: quam rem debemus salubri consilio roborare. Ab universis episcopis dictum est: Placet quod sanctitas vestra necessario nos instruere dignata est.



VIII. [j 1Kb] Ut [k 1Kb] nullus criminosus liceat episcopum accusare.

Numidius episcopus Massulitanus dixit: Praeterea sunt quamplurimi non bonae conversationis, qui existimant [Col. 0866B] majores natu vel episcopos passim vageque in accusatione pulsandos: debent tam facile admitti [l 1Kb] nec ne? Aurelius episcopus dixit: Placet igitur charitati vestrae ut is qui aliquibus sceleribus irretitus est, vocem adversus majores natu non habeat accusandi. Ab universis episcopis dictum est: Si criminosus est non admittatur.



IX De excommunicatis.

Augustinus episcopus legatus provinciae Numidiae dixit: Hoc statuere dignemini, ut si qui forte merito facinorum suorum ab Ecclesia pulsi sunt, et sive ab aliquo episcopo vel presbytero fuerint in communione suscepti, etiam ipse pari cum eis crimine teneatur obnoxius, [m 1Kb] refugientes sui episcopi regulare judicium. Ab universis episcopis dictum est: Omnibus [Col. 0866C] placet.



638 X. De his qui excommunicati audent erigere altare, et sacrificare.

Alypius episcopus Ecclesiae Tagastensis legatus provinciae Numidiae dixit: Nec illud praetermittendum est, ut si quis forte presbyter ab episcopo suo correptus, tumore vel superbia inflatus putaverit separatim [n 1Kb] sacrificia Deo offerenda, vel aliud erigendum altare contra ecclesiasticam fidem vel disciplinam crediderit, non exeat impunitus. Valentinus primae sedis provinciae Numidiae dixit: Necessario disciplinae ecclesiasticae et fidei congrua sunt quae frater noster Alypius prosecutus est. Proinde quid [o 1Kb] exinde videatur vestrae dilectioni proferte. [p 1Kb] Ab universis episcopis dictum est: Si quis presbyter a praeposito [Col. 0867A] suo correptus fuerit, debet utique apud vicinos episcopos [a 1Kb] conqueri, ut ab ipsis ejus causa possit audiri, ac per ipsos suo episcopo reconciliari. Quod nisi fecerit, sed superbia [b 1Kb] magis (quod absit) inflatus, secernendum se ab episcopi sui communione duxerit, ac separatim cum aliquibus schisma faciens sacrificium Deo obtulerit, anathema habeatur nihilominus, et locum amittat: ac si querimoniam justam adversus episcopum [c 1Kb] habuerit, inquirendum erit.



XI. [d 1Kb] De episcopis, presbyteris, et diaconis audiendis.

[e 1Kb] Felix episcopus dixit: Suggero secundum statuta veterum conciliorum, ut si quis episcopus (quod non optamus) in reatum aliquem incurrerit, et fuerit ei nimia necessitas, [f 1Kb] ut non possint plurimi congregari; ne in crimine remaneat, a 12 episcopis audiatur, [Col. 0867B] et presbyter a 6 [g 1Kb] vel 7 episcopis cum proprio suo episcopo audiatur, et diaconus a tribus.



XII. De ordinandis episcopis.

[h 1Kb] Aurelius episcopus dixit: Quid ad haec dicit sanctitas vestra? Ab universis episcopis dictum est: A nobis veterum statuta debere servari, sicuti et inconsulto primate 639 cujusque provinciae tam facile non praesumant multi congregati episcopi episcopum ordinare. [i 1Kb] Si vero necessitas fuerit, tres episcopi, in quocunque loco sint, ejus praecepto ordinare debebunt episcopum. Et si quis contra suam professionem, vel subscriptionem venerit in aliquo; ipse [j 1Kb] ab hoc coetu separabitur.



XIII. De [k 1Kb] legatum Tripolitanum, et de presbytero, et diacono audiendo.
[Col. 0867C]

[l 1Kb] Sane placuit de Tripoli, propter inopiam provinciae, ut unus episcopus in legationem veniat, et ut ibi presbyter a quinque audiatur episcopis, et diaconus a tribus, ut superius memoratum est, [m 1Kb] proprio episcopo residente.



XIV. Ut nulli clericorum liceat in publico judicari.

[n 1Kb] Quisquis vero episcoporum, presbyterorum, et diaconorum, seu clericorum, cum in Ecclesia ei fuerit crimen institutum, vel civilis causa fuerit commota, [Col. 0868A] si relicto ecclesiastico judicio publicis judiciis [o 1Kb] purgare se voluerit, etiamsi pro ipso fuerit prolata sententia, locum suum amittat, et hoc in criminali; in civili vero, perdat quod evicit, si locum suum obtinere maluerit. Hoc etiam placuit, ut a quibuscunque judicibus ecclesiasticis ad alios judices ecclesiasticos, ubi est major auctoritas, fuerit provocatum; non eis obsit quorum fuerit soluta sententia, si convinci non potuerint vel inimico animo judicasse, vel aliqua cupiditate aut gratia depravati. Sane si ex consensu partium electi fuerint judices, etiam a pauciori numero quam constitutum est, non liceat [p 1Kb] provocare.



XV. De spectaculis.

Placuit ut filii sacerdotum spectacula saecularia [q 1Kb] [Col. 0868B] non tantum non exhibeant, sed nec spectent: licet hoc semper Christianis 640 omnibus interdictum sit, ut ubi blasphemiae sunt [r 1Kb] omnino non accedant.



XVI. Ut clerici non sint conductores.

[s 1Kb] Episcopi, presbyteri et diaconi non sint conductores aut procuratores, nec ullo turpi negotio et inhonesto victum quaerant: quia respicere debent scriptum esse: Nemo militans Deo implicat se negotiis saecularibus.



XVII. Jubentur lectores nubere.

Lectores, cum ad annos pubertatis pervenerint, cogantur aut uxores ducere, aut continentiam profiteri.



XVIII. Clericus quod vel quantum commodaverit recipiat.
[Col. 0868C]

Clericus si commodaverit pecuniam, pecuniam recipiat; si speciem, eamdem speciem, [t 1Kb] quantum ei debetur, accipiat.



XIX. Ante 25 annos nullus in ordine promovendus.

[u 1Kb] Diaconus ante 25 annos aetatis, vel presbyter ante 30 nullus ordinetur, neque virgines consecrentur, et ut lectores populum non salutent.



XX. De primatu Mauritaniae Sitifensis.

[v 1Kb] Primatem vero proprium cum Mauritaniae Sitifensis [Col. 0869A] episcopi postularent, omne concilium episcoporum Numidiae, consentientibus omnibus primatibus vel universis episcopis provinciarum Africanarum [a 1Kb] propter longinquitatem itineris novitatem habere permissa est, cum consilio Carthaginensis Ecclesiae factum est.



641 XXI. De ordinandis episcopis, vel clericis.

[b 1Kb] Item placuit, [c 1Kb] ut in ordinatione episcoporum vel clericorum prius placita concilii intimentur eorum auribus ab ordinatoribus suis, ut si aliquid contra statuta concilii fecerint, poeniteant.



XXII. [d 1Kb] Ut corporibus defunctorum Eucharistia non detur.

Dictum est enim: Accipite, et edite: cadavera autem nec accipere possunt, nec edere: et nec jam [Col. 0869B] mortuos homines baptizare faciat presbyterorum ignavia.



XXIII. Ut bis in anno concilia fiant.

Pro qua re confirmandum est in hac sancta synodo, ut secundum Nicaena statuta propter causas ecclesiasticas, quae ad perniciem plebium saepe veterascunt, singulis quibusque annis [e 1Kb] concilia fiant, ad quos [Lege ad quae] omnes provinciae quae primas sedes habent, de conciliis suis binos aut quantos elegerint episcopos legatos mittant, ut congregato conventu [f 1Kb] integro plena possit esse auctoritas.



XXIV. [g 1Kb] De accusatione episcopi.

[h 1Kb] Aurelius episcopus dixit: [i 1Kb] Si quis episcoporum accusatur, ad primatem provinciae ipsius causam deferat accusator, neque a communione suspendatur [Col. 0869C] cui crimen intenditur, nisi ad causam suam dicendam electorum [j 1Kb] judicum die statuta litteris evocatus minime occurrerit, hoc est infra spatium mensis [k 1Kb] ex ea die qua eum litteras accepisse constiterit. Quod si aliquas veras necessitatis causas probaverit, quibus eum occurrere non potuisse manifestum sit, causae suae dicendae intra alterum mensem 642 [Col. 0870A] integram habeat facultatem. Verum tandiu post mensem secundum non communicet, donec purgetur. Si autem ad concilium universale anniversarium occurrere noluerit, ut vel ibi causa ejus terminetur; ipse in se damnationis sententiam dixisse judicetur: tempore sane quo non communicat, nec in sua Ecclesia, [l 1Kb] nec in parochia communicet. Accusator autem ejus, si nunquam diebus causae dicendae defuerit, a communione non removeatur. Si vero aliquando defuerit subtrahens se, restituto in communione episcopo ipse removeatur a communione accusator; ita tamen ut nec ipsi adimatur facultas causae peragendae, si se ad diem occurrere [m 1Kb] non noluisse, sed non potuisse probaverit. Illud vero, ut cum agere coeperit in episcoporum judicio, si fuerit [Col. 0870B] [n 1Kb] accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere voluerit.



XXV. De presbyteris, vel diaconis accusatis.

[o 1Kb] Presbyteri, vel diaconi, si fuerint accusati, adjuncto sibi ex vicinis locis cum proprio episcopo legitimo numero collegarum, quos ab eodem accusati petierint, id est, una secum [p 1Kb] in presbytero quinque, in diacono duo episcopi causam discutiant, eadem dierum et dilationum, et a communione remotionum, et discussione personarum inter accusatores et eos qui accusantur, forma servata. Reliquorum autem clericorum causas etiam solus episcopus loci cognoscat et finiat.



XXVI. De conjugia [Lege conjugiis] clericorum.

[Col. 0870C] [q 1Kb] Et ut filii clericorum gentilibus, aut haereticis, aut schismaticis matrimonio non jungantur.



643 XXVII. De haeredibus clericorum.

[r 1Kb] Ut episcopus, vel quicunque clerici in eos qui catholici Christiani non sunt, etiamsi consanguinei sunt, per donationem rerum episcopi vel clerici nihil aliquid conferant.
[c 1Kb]


XXVIII. Ut episcopi trans mare non proficiscantur.
[Col. 0871A]

a 1Kb] Item ut episcopi trans mare non proficiscantur, nisi consulto primae sedis episcopo suae cujusque provinciae; ut ab eo praecipue possint sumere formatam, [b 1Kb] vel commendatitias epistolas.



XXIX. De Scripturis canonicis.

Ut praeter canonicas Scripturas nihil in Ecclesia legatur sub nomine divinarum Scripturarum. Sunt autem canonicae Scripturae, id est, [d 1Kb] veteris Testamenti: Genesis, Exodus, Leviticus, Numeri, Deuteronomium, Jesu Nave, Judicum, Ruth, [e 1Kb] Regnorum libri quatuor, Paralipomenon libri duo, Job, Psalterium, Salomonis libri quinque. [f 1Kb] Prophetarum Esaias, Hieremias, Ezechiel, Daniel; liber duodecim Prophetarum; Tobias, Judith, Esther, Esdrae libri duo. [Col. 0871B] Machabaeorum libri duo. Novi Testamenti: Evangeliorum libri quatuor, Actuum Apostolorum liber unus, Epistolae Pauli [g 1Kb] apostoli numero quatuordecim, Petri apostoli duae, Joannis apostoli tres, Jacobi apostoli una, Judae apostoli una, Apocalypsis Joannis liber unus. Hoc etiam fratri et consacerdoti nostro Bonifacio [h 1Kb] urbis Romae episcopo, vel aliis earum partium episcopis pro confirmando isto canone innotescat: quia a Patribus [i 1Kb] ita accepimus in Ecclesia legendum.



XXX. De continentia, et de his qui sacramenta contrectant.

[j 1Kb] Addimus, fratres charissimi, praeterea, cum de quorumdam clericorum, quamvis lectorum, erga uxores proprias incontinentia referretur, placuit quod et in diversis 644 conciliis firmatum est, ut [Col. 0871C] subdiaconi qui sacra [k 1Kb] mysteria contrectant, et diaconi, presbyteri, sed et episcopi secundum [l 1Kb] priora statuta etiam ab uxoribus se contineant, ut tanquam non habentes videantur esse. Quod nisi fecerint, ab ecclesiastico removeantur officio. Caeteros autem clericos ad hoc non cogi nisi maturiori aetate, [m 1Kb] ut superius dictum est, annorum 30. Ab universo [Col. 0872A] concilio dictum est: Quae vestra sanctitas [n 1Kb] sanxit, justa, et moderata, et sancta, et Deo placita sunt, confirmentur in omnibus.



XXXI. Ut nullus rem Ecclesiae distrahat.

[o 1Kb] Item placuit ut rem Ecclesiae nemo vendat. Quod si redditus non habet, et aliqua nimia necessitas cogit; hanc insinuandam esse [p 1Kb] primati provinciae ipsius, ut cum statuto numero episcoporum utrum faciendum sit arbitretur. Quod si tanta urget necessitas Ecclesiae ut non possit ante consulere, saltem viciuos testes convocet episcopos, curans ad concilium omnes referre suae Ecclesiae necessitates: quod si non fecerit, reus Deo et sancto concilio venditor honore amisso teneatur.



XXXII. De presbyteris lapsis.
[Col. 0872B]

[q 1Kb] Item confirmatum est, ut si quando presbyteri vel diaconi in aliqua [r 1Kb] graviori culpa convicti fuerint, qua eos a ministerio necesse sit removeri, non eis manus [s 1Kb] vel tanquam poenitentibus, vel tanquam fidelibus laicis imponatur.



XXXIII. De rebaptizatis.

Neque permittendum est ut rebaptizati ad clericatus gradum promoveantur.



XXXIV. De clericis audiendis, et de appellationibus.

[t 1Kb] Item placuit ut presbyteri, diaconi, vel caeteri inferiores clerici in causis quas habuerint, si de judicio episcoporum suorum 645 questi fuerint, vicini episcopi eos cum consensu sui episcopi audiant, et inter eos [u 1Kb] quidquid causae fuerit, definiant adhibiti [Col. 0872C] ab eis episcopi. Quod si et ab eis provocandum putaverint, [v 1Kb] non provocent ad transmarina judicia, sed ad primates suarum provinciarum, aut ad universale concilium, sicut et de episcopis [x 1Kb] saepe constitutum est. Ad transmarina autem qui putaverit appellandum, a nullo [y 1Kb] intra eamdem provinciam ad communionem suscipiatur.



XXV. De excommunicatis clericis.
[Col. 0873A]

[a 1Kb] Placuit item universo concilio ut qui excommunicatus fuerit pro suo neglectu, sive episcopus, sive quilibet clericus, et tempore excommunicationis suae ante audientiam communionem praesumpserit, ipse in se damnationis judicetur protulisse sententiam.



XXXVI. De accusatis.

[b 1Kb] Item placuit ut accusatus vel accusator in eo loco unde est ille qui accusatur, si metuit aliquam vim temerariae multitudinis, locum sibi eligat proximum, quo non sit difficile testes perducere, [c 1Kb] qualiter causa ejus finiatur.



XXXVII. De his qui ordines contemnunt.

[d 1Kb] Item placuit ut quicunque clerici vel diaconi pro [Col. 0873B] necessitatibus Ecclesiarum non obtempera verint episcopis suis, volentibus eos ad honorem ampliorem in sua Ecclesia 646 promovere, nec [e 1Kb] ministrent in gradu suo, unde recedere noluerunt.



XXXVIII. Ut ecclesiasticas res nullus sibi mancipet.

[f 1Kb] Item placuit ut episcopi, presbyteri, diaconi, vel quicunque clerici, qui nihil habentes ordinantur, et tempore episcopatus vel clericatus sui agros vel quaecunque praedia nomine suo, [g 1Kb] vel per alium excusandum comparant, tanquam rerum Dominicarum invasionis crimine teneantur, nisi admoniti [h 1Kb] in Ecclesiam eadem ipsa contulerint. Si autem ipsis proprie aliquid liberalitate alicujus, vel successione cognationis obvenerit, faciant inde quod eorum proposito congruit. [Col. 0873C] Quod si a suo proposito [i 1Kb] retrorsum exorbitaverint, honore ecclesiastico indigni, tanquam reprobi judicentur.



XXXIX. Non liceat presbytero res tituli venundare.

[j 1Kb] [k 1Kb] Item placuit etiam ut presbyter non vendat rem Ecclesiae ubi est constitutus, nesciente episcopo suo: quomodo et episcopo non licet vendere praedia Ecclesiae inconsulto concilio, vel cuncto presbyterio, sine ulla necessitate.



XL. [l 1Kb] Ut non liceat episcopo res tituli invadere.
[Col. 0874A]

Non liceat episcopo matrici Ecclesiae rem tituli presbyteri sui usurpare.

[m 1Kb] Aurelius episcopus dixit: Juxta statuta 647 totius concilii congregati et meae mediocritatis sententiam placet facere rerum omnium conclusionem: universi tituli designati et digesti hujus diei tractatu ecclesiastica gesta suscipiant. [n 1Kb] Ea vero quae adhuc expressa non sunt, cum cognoverimus, die sequenti per fratres nostros Faustinum episcopum, Philippum et Asellum presbyteros venerabili fratri et coepiscopo nostro Bonifacio rescribemus. Et subscripserunt.

Aurelius episcopus [o 1Kb] huic schedulae relectae a nobis subscripsi.

Valentinus episcopus primae sedis provinciae Numidiae [Col. 0874B] subscripsi.

Faustinus episcopus Ecclesiae Potentinae provinciae Piceni, legatus sanctae Ecclesiae Romanae, his gestis subscripsi.

Alypius episcopus Ecclesiae Tagastensis, legatus provinciae Numidiae, huic chartulae pro me et concilio subscripsi

Augustinus episcopus Ecclesiae Hipponi Regii, legatus concilii Numidiae, pro me et eodem concilio subscripsi.

[p 1Kb] Possidonius episcopus Palamensis, legatus provinciae Numidiae inferioris, subscripsi.

Vincentius episcopus [q 1Kb] Culsitanae Ecclesiae subscripsi.

[r 1Kb] Fortunatus episcopus Neapolitanae Ecclesiae subscripsi.

[Col. 0874C] Pentadius episcopus [s 1Kb] Carpitanae Ecclesiae subscripsi.

[t 1Kb] Rufinianus episcopus Ecclesiae Muzuensis subscripsi.

Praetextatus episcopus [u 1Kb] Sicilibbensis Ecclesiae subscripsi.

648 Quodvultdeus episcopus [v 1Kb] Verensis Ecclesiae subscripsi.

[Col. 0875A] Candidus episcopus [a 1Kb] Abitinensis Germanicianorum Ecclesiae subscripsi.

[b 1Kb] Gallonianus episcopus Utinensis Ecclesiae subscripsi.

[c 1Kb] Maximianus episcopus Aquensis Regiorum, legatus provinciae Byzacenae, subscripsi.

Jocundus episcopus Suffetulanus, legatus provinciae Byzacenae, subscripsi.

Maximianus episcopus Suffetanus, legatus provinciae Byzacenae, subscripsi.

Hilarianus Horrei [d 1Kb] Celiensis, legatus provinciae Byzacenae, subscripsi.

Novatus episcopus Sitifensis subscripsi.

Ninellus episcopus [e 1Kb] Sussuranensis, legatus provinciae Mauritaniae Caesariensis, subscripsi.

[Col. 0875B] Laurentius episcopus Icositanus, legatus provinciae Mauritaniae Caesariensis, subscripsi.

Numerianus episcopus [f 1Kb] Rausguriensis Ecclesiae, legatus ejusdem provinciae, subscripsi.

Leo episcopus [g 11Kb] Moptensis Ecclesiae, legatus ejusdem provinciae, subscripsi.

Leo episcopus, legatus provinciae Sitifensis, subscripsi.

Et caeteri episcopi [h 1Kb] 218 diversarum provinciarum subscripserunt.

Philippus presbyter legatus sanctae Romanae Ecclesiae his gestis subscripsi.

Asellus presbyter legatus S. R. Ecclesiae.

Et gesta recollegimus per nos directa [i 1Kb] .



II. 649 [j 1Kb] CONCILIUM CARTHAGINENSE ANNI CCCCXXI SUR AURELIO XVIII.
(Ex ms. codice 55 capituli Veronensis nunc in lucem productum.)
[Col. 0876A]

Agricola et Eustathio VV. CC. consulibus, idibus Juniis, Carthagine, in secretario basilicae Fausti.

Cum Aurelius senex una cum fratribus et consacerdotibus suis consedisset, astantibus diaconibus, Aurelius episcopus dixit: Sanctitas vestra melius recolit qua necessitate factum est ut [k 1Kb] instituta concilii solemnitas per biennium cessaret. Nunc quia adjuvante Deo, certa provintia [Forte providentia] factum ut sanctus frater et coepiscopus noster Augustinus pro sua religione concilium libenter acciperet, et nos [Col. 0876B] Dominus in unum congregari jussisset; et quia contigit ut infirmitas mea vestrum omnium vultum salutaret; agamus aliquid pro utilitate Ecclesiae, ut ea quae innata vel quae audienda sunt audiantur, ne [l 1Kb] causae, cum diutius adhuc dimitti coeperint, in pejus exsurgant. Unde hoc opus est ut Ecclesiae causae quae disciplinae congruunt pertractentur

Universum concilium dixit: Ut hoc fiat, libenter audimus.

650 Aurelius senex dixit: Quae inter communi [Forte interim] deliberatione statuta et definita sunt, concilia praeterita ex ordine relegantur, praesentis concilii paginis inserenda [m 1Kb] .

I. Placuit universo concilio ut qui excommunicatus fuerit [n 1Kb] sive episcopus, vel quilibet clericus, et tempore [Col. 0877A] excommunicationis suae [a 1Kb] communionem praesumpserit, ipse in se damnationis judicetur protulisse sententiam

II. Item placuit ut accusatus, vel accusator in eo loco unde est ille qui accusatur, si metuit aliquam vim temerariae multitudinis, locum sibi eligat proximum, [Lege quo] quod non sit difficile testes adducere, [b 1Kb] et ibi causa finiatur.

III. [c 1Kb] Item placuit ut quicunque clericus [d 1Kb] non obtemperaverit episcopis suis volentibus [Lege eum] eos [e 1Kb] honore ampliore in sua dioecesi provehere, nec [Lege illic ministret] illi ministrent in gradu suo unde recedere noluerit.

IV. [f 1Kb] Item placuit ut episcopi sive presbyteri ea quae sunt in locis ubi ordinantur, si ad alia loca dederint, [Col. 0877B] causas praesentent 651 vel episcopi suis conciliis, vel clerici episcopis suis; et si nullas justas habuerint causas, sic in eos vindicetur tanquam in furto fuerint deprehensi.

V. Item placuit ut quicunque episcopus, presbyter, diaconus, vel quilibet clericorum, qui nihil habentes ordinantur, et tempore episcopatus vel clericatus sui agros vel quaecunque praedia nomini suo [g 1Kb] comparant, tanquam rerum Dominicarum invasionis crimine teneantur. [h 1Kb] Sic admoniti, in Ecclesia eadem contulerint, bene; sin autem ipsi propriae consanguinitati ea vel extero cuilibet voluerint relinquere, non permittantur. Si autem [Dele in] in ipsis proprie aliquid ex successione parentum, vel cognationis obvenerit, faciant inde quod eorum proposito congruit. [Col. 0877C] Quod si a suo proposito retrorsum exorbitaverint, honore Ecclesiae indigni, tanquam reprobi judicentur.

VI. Item placuit ut omnes servi, vel proprii [Lege [Col. 0878A] liberi] libertini ad accusationem clericorum non admittantur, vel omnes quos ad accusanda publica crimina leges publicae non admittunt; [i 1Kb] neque [Lege is qui . . . excommunicatus fuit] ii qui posteaquam excommunicati fuerunt, si in ipsa adhuc excommunicatione constitutus, sive sit clericus, sive laicus, accusare voluerit; neque omnes infamiae [Lege macula] facula aspersi, id est, histriones, et turpitudinibus subjectae personae, haeretici etiam, sive pagani, sive Judaei. Sed tamen omnibus quibus accusatio denegatur, in causis propriis accusandi licentia non deneganda.

652 VII. [j 1Kb] Item placuit, quotiescunque clericis ab accusatoribus multa crimina objiciuntur, et unum ex ipsis, de quo prius egerint, probare non valuerint, ad [Col. 0878B] caetera jam non admittantur. Testes autem ad testimonium non admittendos, qui nec ad accusationem admitti praecepti sunt, vel etiam quos ipse accusator de sua domo [k 1Kb] produxerit. Ad testimonium autem intra annos 14 aetatis suae non admittantur.

VIII. Item placuit ut si quando episcopus dicit aliquem sibi soli crimen fuisse confessum, [l 1Kb] sed ille neget se confessum fuisse, non putet ad injuriam suam episcopus pertinere quod illi soli non creditur; et si scrupulo propriae conscientiae se dicit neganti nolle communicare; quandiu excommunicato non communicaverit, nec ipsi ab aliis episcopis communicetur, ut magis caveat episcopus ne dicat in quemquam quod [m 1Kb] ab illis documentis convincere non potest.

IX. Item placuit ut eo modo non vendant rem Ecclesiae [Col. 0878C] presbyteri ubi sunt constituti, nescientibus episcopis suis; quomodo episcopo non licet vendere praedia Ecclesiae, ignorante concilio [n 1Kb] vel primatibus suis.

[Col. 0879A] 653 X. [a 1Kb] Item placuit ut agri vel quaecunque praedia Ecclesiae in dioecesi constituta, fuerint derelicta, non ea matrici Ecclesiae applicari usurpet episcopus.

Haec statuta singuli propria subscriptione firmarunt: Aurelius, Simplicius, Augustinus et caeteri.



III. [b 1Kb] STATUTA ECCLESIAE ANTIQUA.
(Ex praestantissimis mss. collectionibus edita.)

1. [c 1Kb] Qui episcopus ordinandus est, antea examinetur si natura prudens est, si docibilis, si moribus temperatus, si vita castus, si sobrius, si semper [d 1Kb] suis negotiis vacans, si hominibus affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia si fidei documenta [Col. 0879B] verbis simplicibus asserat, id est, Patrem et Filium et Spiritum sanctum unum Deum esse confirmans, totamque [e 1Kb] in Trinitate Deitatem coessentialem, et consubstantialem, et coaeternalem, et coomnipotentem praedicans; si singulam quamque in Trinitate personam plenum Deum, et totas tres personas unum Deum; si incarnationem divinam non in Patre, neque in Spiritu sancto factam, sed in Filio tantum credat, 654 ut qui erat in Divinitate Dei Patris Filius, ipse fieret [f 1Kb] in homine hominis matris filius, Deus verus ex Patre, et homo verus ex matre, carnem ex matris visceribus habens, et animam humanam rationabilem, simul in eo [g 1Kb] ambae naturae, id est, homo et Deus, una persona, unus filius, unus Christus, unus Dominus [h 1Kb] creator omnium quae sunt, [Col. 0879C] et auctor, et Dominus, et rector cum Patre et Spiritu sancto omnium creaturarum; qui passus est vera [Col. 0880A] carnis passione, mortuus vera corporis sui morte, resurrexit vera carnis suae resurrectione, et vera animae resumptione, in qua veniet judicare vivos et mortuos. Quaerendum est etiam ab eo si novi et veteris Testamenti, id est, Legis et Prophetarum, et apostolorum unum eumdemque credat auctorem et Deum; si diabolus non per conditionem, sed per arbitrium factus sit malus. Quaerendum etiam ab eo si credat hujus quam gestamus, et non alterius, carnis resurrectionem; si credat judicium futurum, et recepturos singulos pro his quae in hac carne gesserunt, vel poenas, vel [i 1Kb] gloriam; si nuptias non improbet, si secunda matrimonia non damnet, si carnium perceptionem non culpet, si poenitentibus reconciliatis communicet, si in baptismo omnia peccata, id est [Col. 0880B] tam illud originale contractum quam illa quae voluntarie admissa sunt, dimittantur; si extra Ecclesiam catholicam nullus salvetur. Cum in his omnibus examinatus, inventus fuerit plene instructus, tunc cum consensu clericorum et laicorum et conventu totius provinciae episcoporum, maximeque metropolitani vel auctoritate vel praesentia ordinetur episcopus. Suscepto in nomine Christi episcopatu, 655 non suae [j 1Kb] delectationi, nec suis motibus, sed his Patrum definitionibus acquiescat. [k 1Kb] In cujus ordinatione etiam aetas requiritur quam sancti Patres exemplo Salvatoris in praeeligendis episcopis constituerunt.

14. I. Ut episcopus non longe ab Ecclesia hospitiolum habeat.

33. II. Ut episcopus in Ecclesia in consessu presbyterorum [Col. 0880C] sublimior sedeat. Intra domum vero collegam se presbyterorum esse cognoscat.

[Col. 0881A] 20 III. Ut episcopus nullam rei familiaris curam ad se revocet, sed lectioni, et orationi, et verbi Dei praedicationi tantummodo vacet.

15 IV. Ut episcopus vilem supellectilem [a 1Kb] et mensam ac victum pauperem habeat, et dignitatis suae auctoritatem fide et vitae meritis quaerat.

16 V. Ut episcopus gentilium libros non legat; haereticorum autem pro necessitate [b 1Kb] temporis.

18 VI. Ut episcopus tuitionem testamentorum non suscipiat.

17 VII. Ut episcopus gubernationem viduarum et pupillorum ac peregrinorum non per seipsum, sed per archipresbyterum, vel archidiaconum [c 1Kb] agat.

656 19 VIII. Ut episcopus nec provocatus pro rebus transitoriis [d 1Kb] litiget.

[Col. 0881B] 21 IX. Ut episcopus ad synodum ire [e 1Kb] satis gravi necessitate inhibeatur, sic tamen ut pro sua persona legatum mittat, suscepturus salva fidei veritate quidquid synodus statuerit.

22 X. Ut episcopus absque consilio [f 1Kb] compresbyterorum suorum clericos non ordinet, ita ut civium conniventiam et testimonium quaerat.

27 XI. Ut episcopus de loco ignobili ad nobilem per ambitionem non transeat, nec quisquam inferioris ordinis clericus. Sane si id utilitas Ecclesiae fiendum poposcerit, decreto pro eo clericorum et laicorum episcopis porrecto, [g 1Kb] per sententiam synodi transferatur, nihilominus alio in loco ejus episcopo subrogato. Inferioris vero gradus sacerdotes vel alii clerici concessione suorum episcoporum possunt ad [Col. 0881C] alias Ecclesias transmigrare.

34 XII. Ut episcopus quolibet loco sedens stare [h 1Kb] diu presbyteros non patiatur.

XIII. [i 1Kb] Ut in sacerdotibus ordinandis etiam aetas requiratur.

23 XIV. Ut episcopus [j 1Kb] nullam causam audiat absque praesentia clericorum suorum; alioquin irrita [Col. 0882A] erit sententia episcopi, nisi praesentia clericorum confirmetur.

31 657 XV. Ut episcopus rebus Ecclesiae tanquam commendatis, non tanquam propriis utatur. [k 1Kb] Diacones et presbyteri in parochia constituti de rebus Ecclesiae sibi creditis nihil audeant commutare, quia res sacratae Deo esse noscuntur. Similiter et sacerdotes nihil de rebus Ecclesiae sibi commissis, ut superius dictum est, [l 1Kb] immutare praesumant. Quod si facere voluerint, convicti in concilio, de suo proprio aliud tantum restituant quantum visi sunt praesumpsisse. Sane si quis pro qualibet conditione de rebus Ecclesiae aliquid alienare voluerit, si de suo proprio tantum Ecclesiae contulerit quantum visus est abstulisse, tunc demum illud stare licebit. Ita [Col. 0882B] tamen libertos quod sacerdotes, presbyteri, vel diacones de Ecclesia sibi commissa facere voluerint, [m 1Kb] actus Ecclesiae prosequi jubemus. Quod si facere contempserint, placuit eos ad proprium reverti servitium.

84 XVI. Ut episcopus nullum prohibeat ingredi Ecclesiam, audire verbum Dei, sive gentilem, sive haereticum, sive Judaeum usque ad missam catechumenorum.

XVII. Ut episcopus accusatores fratrum excommunicet; et si emendaverint vitium, [n 1Kb] recipiantur ad communionem, non ad clerum.

74 XVIII. Ut sacerdos poenitentiam imploranti absque personae acceptione poenitentiae leges injungat.

658 75 XIX. Ut [o 1Kb] negligentes poenitentiam, tardius [Col. 0882C] recipiantur.

76 XX. [p 1Kb] Is qui poenitentiam in infirmitate petit, si casu, dum ad eum sacerdos invitatus venit, oppressus infirmitate obmutuerit, vel in phrenesim versus fuerit, dent testimonium qui eum audierunt, et accipiat poenitentiam. Et si continuo creditur moriturus, reconcilietur per manus impositionem, et [Col. 0883A] infundatur ejus ori Eucharistia. At si supervixerit, admoneatur a supra dictis testibus petitioni suae satisfactum, et subdatur [a 1Kb] statutis poenitentiae, quandiu sacerdos qui poenitentiam dedit probaverit.

78 XXI. Poenitentes qui in infirmitate viaticum [b 1Kb] Eucharistiae acceperint, non se credant absolutos sine manus impositione, si supervixerint.

79 XXII. Poenitentes qui attente leges poenitentiae exsequuntur, si casu in itinere, vel in mari mortui fuerint, ubi eis [c 1Kb] subveniri non potuit, memoria eorum et orationibus, et oblationibus commendetur.

85 XXIII. Baptizandi nomen suum dent, et diu sub abstinentia vini et carnium et manus impositione [d 1Kb] crebra examinati, baptismum percipiant.

86 XXIV. Neophyti [e 1Kb] aliquandiu et lautioribus [Col. 0883B] epulis, et spectaculis, et conjugibus abstineant.

659 XXV. Clericus nec comam nutriat [f 1Kb] nec barbam.

45 XXVI. Clericus professionem suam [g 1Kb] etiam habitu et incessu probet; et ideo nec vestibus nec calceamentis decorem quaerat.

27 XXVII. Clericus cum extraneis mulieribus non habitet.

28 XXVIII. Clericus per plateas et andronas [h 1Kb] certa et maxime officii sui necessitate ambulet.

XXIX. Clericus victum et vestimentum sibi artificiolo, vel agricultura absque officii [i 1Kb] duntaxat sui detrimento praeparet.

87 XXX. Catholicus qui causam suam sive justam, sive injustam ad judicium [j 1Kb] alterius fidei provocat, [Col. 0883C] excommunicetur.

24 XXXI. Sacerdote verbum in Ecclesia faciente, qui egressus de auditorio fuerit, excommunicetur.

83 XXXII. Pauperes et senes Ecclesiae plus caeteris honorandi sunt.

88 XXXIII. Qui die solemni praetermisso Ecclesiae conventu ad spectacula vadit, excommunicetur.

[Col. 0884A] 660 48 XXXIV. Clericus qui non [k 1Kb] propter emendum aliquid in nundinis aut in foro deambulat, ab officio suo degradetur

49 XXXV. Clericus qui absque corpusculi sui inaequalitate vigiliis deest, stipendiis privetur

101 XXXVI. Viduae adolescentes quae corpore debiles sunt, sumptu Ecclesiae [l 1Kb] sustententur.

99 XXXVII. Mulier quamvis docta et sancta viros in conventu docere non praesumat.

98 XXXVIII. Laicus, praesentibus clericis, nisi ipsis [m 1Kb] probantibus, docere non audeat.

97 XXXIX. Vir qui religiosis feminis praeponendus est, ab episcopo [n 1Kb] loci probetur.

73 XL. Qui communicaverit vel oraverit cum excommunicato, excommunicetur, sive clericus, sive [Col. 0884B] laicus.

100 XLI. Mulier baptizare non praesumat.

59 XLII. Clericus invidens fratrum profectibus, donec in vitio est, non promoveatur.

56 XLIII. Clericus qui adulationibus [o 1Kb] et proditionibus vacare deprehenditur, degradetur ab officio.

661 57 XLIV. Clericus maledicus, maxime in sacerdotibus, cogatur ad postulandam veniam. Si noluerit, degradetur; nec unquam ad officium absque satisfactione revocetur.

53 XLV. Omnes clerici qui ad operandum [p 1Kb] validi sunt, et artificiolum et litteras discant.

58 XLVI. Eum qui frequenter litigat, et [q 1Kb] ad accusandum facilis est, in testimonium nemo absque grandi examinatione recipiat.

[Col. 0884C] 25 XLVII. Dissidentes episcopos, si non timor Dei, synodus reconciliet.

59 XLVIII. Discordantes clericos episcopus vel ratione vel potestate ad concordiam trahat. Inobedientes synodus [r 1Kb] per audientiam damnet.

93 XLIX. Oblationes [s 1Kb] discordantium fratrum neque in sacrario, neque in gazophylacio recipiantur.

[Col. 0885A] 32 L. Irrita erit episcopi vel donatio, vel venditio, vel commutatio rei ecclesiasticae [a 1Kb] absque conniventia et subscriptione clericorum.

28 LI. Irritam esse injustam episcoporum damnationem, et idcirco a synodo retractandam.

96 LII. Quaerendum in judicio cujus sit conversationis et fidei is qui accusat et is qui accusatur [b 1Kb] .

662 30 LIII. Caveant judices Ecclesiae ne absente eo cujus causa ventilatur, sententiam proferant; quia irrita erit; immo [c 1Kb] causam in synodo pro facto dabunt.

26 LIV. [d 1Kb] Studendum episcopo est ut dissidentes fratres, sive clericos, sive laicos, ad pacem magis quam ad judicium cohortetur.

67 LV. Seditionarios nunquam ordinandos clericos, [Col. 0885B] sicut nec usurarios, nec injuriarum suarum ultores.

3 LVI. Episcopi vel presbyteri [e 1Kb] si causa visitandae Ecclesiae ad alterius Ecclesiam veniant, in gradu suo suscipiantur, et tam ad verbum faciendum quam ad oblationem consecrandam invitentur.

37 LVII. Diaconus ita se presbyteri, ut episcopi ministrum noverit.

38 LVIII. [f 1Kb] Ut diaconus praesente presbytero Eucharistiam corporis Christi populo, si necessitas cogit, jussus eroget.

39 LIX. Ut diaconus quolibet loco jubente presbytero sedeat.

41 LX. Ut diaconus tempore tantum oblationis [g 1Kb] et lectionis orario utatur.

[Col. 0885C] 40 LXI. Ut diaconus in conventu presbyterorum interrogatus loquatur.

663 90 LXII. Omni die exorcistae energumenis manus imponant.

91 LXIII. Pavimenta domorum [h 1Kb] Dei energumeni everrant.

92 LXIV. Energumenis in domo Dei assidentibus victus quotidianus [i 1Kb] per exorcistam opportuno tempore ministretur.

[Col. 0886A] 80 LXV. Omni tempore jejunii manus poenitentibus a sacerdotibus imponatur.

81 LXVI. Mortuos Ecclesiae poenitentes [j 1Kb] efferant et sepeliant.

82 LXVII. Poenitentes etiam diebus remissionis genua flectant.

102 LXVIII. Ad reatum episcopi pertinet, vel presbyteri qui paroeciae praeest, si sustentandae vitae praesentis causa, adolescentiores viduae, vel sanctimoniales clericorum familiaritatibus subjiciantur.

94 LXIX. [k 1Kb] Eorum qui pauperes opprimunt, donaria a sacerdotibus refutanda.

43 LXX. Christianum catholicum qui pro catholica fide [l 1Kb] tribulationes patitur, omni honore a sacerdotibus honorandum, etiam in quotidiani victus [Col. 0886B] ministerio.

42 LXXI. Clericum [m 1Kb] inter tentationes officio suo incubantem, gradibus sublimandum.

664 50 LXXII. Clericum inter tentationes ab officio suo declinantem, vel negligentius agentem ab ipso officio [n 1Kb] retrahendum.

60 LXXIII. Clericum scurrilem et verbis turpibus [o 1Kb] jocularem ab officio retrahendum.

61 LXXIV. Clericum per creaturas jurantem acerrime objurgandum. Si perstiterit in vitio, excommunicandum.

62 LXXV. Clericum inter epulas cantantem supradictae sententiae [p 1Kb] severitate coercendum.

63 LXXVI. Clericum qui in tempore [q 1Kb] indicti jejunii absque inevitabili necessitate jejunium rumpit, [Col. 0886C] [r 1Kb] minorem habendum.

64 LXXVII. Qui in Dominico die studiose jejunat, non credatur catholicus.

65 LXXVIII. Paschae solemnitatem uno die et tempore celebrandam.

51 LXXIX. Clericus quantumlibet verbo Dei eruditus artificio victum quaerat.

70 LXXX. Clericus haereticorum et schismaticorum tam convivia quam sodalitates [s 1Kb] specialiter vitet.

[Col. 0887A] 665 71 LXXXI. Conventicula haereticorum, non Ecclesias, sed [a 1Kb] concilia diaboli appellanda.

72 LXXXII. Cum haereticis neque orandum, neque psallendum.

89 LXXXIII. Auguriis, vel incantationibus servientem a conventu [b 1Kb] separandum; similiter et superstitionibus Judaicis vel feriis inhaerentem.

68 LXXXIV. Ex poenitentibus, quamvis bonus, clericus non ordinetur; et si per ignorantiam episcopi factus fuerit, deponatur a clero, quia se ordinationis tempore non prodidit fuisse poenitentem. Si autem sciens episcopus ordinaverit talem, etiam ipse [c 1Kb] ab episcopatus sui ordinandi duntaxat potestate privetur.

69 LXXXV. Simili sententiae subjacebit [d 1Kb] episcopus, [Col. 0887B] si sciens ordinaverit clericum eum qui viduam aut repudiatam uxorem habuit, vel secundam.

95 LXXXVI. Qui oblationes defunctorum aut negant Ecclesiis, aut cum difficultate reddunt, tanquam egentium necatores excommunicentur.

36 LXXXVII. Presbyteri qui per dioeceses Ecclesias regunt, non a quibuslibet episcopis, sed a suis; nec per juniorem clericum, sed aut per seipsos, aut per illum qui sacrarium 666 tenet, ante Paschae solemnitatem chrisma petant.

66 LXXXVIII. Clericus qui episcopi circa se districtionem injustam putat, recurrat ad synodum.

29 LXXXIX. Episcopus si clerico vel laico crimen impegerit, deducatur ad probationem in synodo.


[Col. 0887C] [e 1Kb] Recapitulatio ordinationis officialium Ecclesiae.

2 XC. Episcopus cum ordinatur, duo episcopi [f 1Kb] exponant et teneant Evangeliorum codicem super caput ejus; et uno super eum fundente benedictionem, reliqui omnes episcopi qui adsunt, manibus suis caput ejus tangant.

3 XCI. Presbyter cum ordinatur, episcopo [g 1Kb] benedicente [Col. 0888A] et manus super caput ejus tenente, etiam omnes presbyteri qui praesentes sunt, manus suas juxta manus episcopi super caput illius teneant.

4 XCII. Diaconus cum ordinatur, solus episcopus qui eum benedicit, [h 1Kb] manus suas super caput ejus ponat: quia non ad sacerdotium, sed ad ministerium consecratur.

5 XCIII. Subdiaconus cum ordinatur, quia manus impositionem non accipit, patenam de manu episcopi accipiat vacuam, et vacuum calicem. De manu vero archidiaconi accipiat 667 urceolum [i 1Kb] cum aqua, manile, et manutergium.

6 XCIV. Acolythus cum ordinatur, ab episcopo quidem doceatur qualiter se in officio suo agere debeat: [j 1Kb] ab archidiacono accipiat cereoforaleum cum [Col. 0888B] cereis, ut sciat se ad accendenda Ecclesiae luminaria mancipandum; accipiat et urceolum vacuum ad suggerendum vinum in Eucharistia sanguinis Christi.

7 XCV. Exorcista cum ordinatur, accipiat de manu episcopi libellum in quo scripti sunt exorcismi, dicente sibi episcopo: Accipe, et commenda [k 1Kb] et habeto potestatem imponendi manum [l 1Kb] super energumenos, sive baptizandos.

8 XCVI. Lector cum ordinatur, faciat de illo verbum episcopus ad plebem, indicans ejus fidem, ac vitam, atque ingenium. Post haec exspectante plebe tradat ei codicem de quo [m 1Kb] lecturus est, dicens ad eum: Accipe, et esto verbi Dei [n 1Kb] relator, habiturus, fideliter et utiliter si impleveris officium, partem cum his qui verbum Dei ministraverunt

[Col. 0888C] 9 XCVII. Ostiarius cum ordinatur, postquam ab archidiacono instructus fuerit, qualiter in domo Dei debeat conversari, ad suggestionem archidiaconi tradet ei episcopus claves Ecclesiae de altario dicens: Sic age quasi redditurus Deo rationem pro his rebus quae istis clavibus recluduntur.

668 10 XCVIII. Psalmista, id est cantor, potest [Col. 0889A] absque scientia episcopi sola jussione presbyteri officium suscipere cantandi, dicente sibi [a 1Kb] presbytero: Vide ut quod ore cantas, corde credas; et quod credis, operibus comprobes.

11 XCIX. Sanctimonialis virgo cum ad consecrationem sui episcopo offertur, in talibus vestibus applicetur qualibus semper usura est, professioni et sanctimoniae aptis.

12 C. Viduae vel sanctimoniales [b 1Kb] quae ad ministerium baptizandarum mulierum eliguntur, tam instructae sint [c 1Kb] ad officium, ut possint aperto et sano sermone docere imperitas et rusticanas mulieres tempore quo baptizandae sunt, qualiter baptizatori [d 1Kb] ad interrogata respondeant, et qualiter accepto baptismate vivant.

[Col. 0889B] 13 CI. Sponsus et sponsa, cum benedicendi sunt [e 1Kb] a Sacerdote, a parentibus suis vel a paranymphis offerantur. Qui cum benedictionem acceperint, eadem nocte pro reverentia ipsius benedictionis in virginitate permaneant.

103 CII. Viduae quae stipendio Ecclesiae sustentantur, [f 1Kb] ita assiduae in Dei opere esse debent, ut et meritis et orationibus suis Ecclesiam adjuvent [g 2Kb] .



IV. 669 [h 1Kb] EPISTOLA CANONICA.
[Col. 0890A]

Quae debeant adimplere presbyteri, diaconi seu subdiaconi.

I. Primo omnium [i 2Kb] fidem catholicam omnes presbyteri, et diaconi, seu subdiaconi memoriter teneant, et [Lege si quis] si quid hoc faciendum praetermittat, quadraginta [Lege diebus] dierum a vino [Lege abstineat] abstineant. Et si post abstinentiam neglexerit commendandum [Subaudi memoriter], replicetur in eo sententia.

II. Ut nullus [j 1Kb] presbyter, diaconus, aut subdiaconus cum mulieribus habitare, aut conversari praesumat; et si inventus fuerit hoc faciens, [k 1Kb] de gradu dejiciatur. [Col. 0890B] Insuper et exsilio destinatus, dies suos in poenitentia finiat.

670 III. Ut ea quae a Deo conservandis Christianis principibus amore illata sunt, vel fuerint Ecclesiis, vel titulis, nullus exinde subtrahere praesumat, ne sacratae res depopulentur. Et si quispiam praesumpserit, res quae fraudatae sunt, quadruplo restituantur. Aut si non habuerit unde ipsa loca [l 1Kb] admittant; [Col. 0891A] et res ipsas [Lege ipsae] quae fraudatae sunt, ab episcopo ipsius recolligantur, et in ipso loco unde ablatae sunt [a 1Kb] refirmentur.

IV. De presbyteris qui eos ad communionem recipiunt, qui incestas nuptias contrahunt, id est, [b 1Kb] matrinam, cognatam vel socrum, aut filiastram, vel [c 1Kb] proxima agnatione conjunctam in conjugio sibi sociant, et ad eos pervenerint, admoneantur, et separentur. Qui si distulerint, communione priventur, et oblationes eorum [d 1Kb] in sacro altari non recipiantur. Et si presbyter sciens hoc neglexerit distringendum, aut amicitias temporales [Forte attendendo] attendendum, [e 1Kb] ad communionem eum receperit sine emendatione aut poenitentia, canonicae subjaceat sententiae.

671 V. De his presbyteris qui post primam, vel [Col. 0891B] secundam correptionem, seu admonitionem recipiunt idola colentes, vel insipientes homines, qui ad fontes atque ad arbores sacrilegium faciunt, nec non [f 1Kb] diem Jovis aut Veneris propter paganorum consuetudinem observant, [g 1Kb] vel cervolum, aut agniculas faciunt, hoc est, suffitores, et cornua incantant, et eos post primam aut secundam adhortationem communicaverint, aut oblationes eorum susceperint, quadraginta dierum spatio in pane et aqua sint contenti.

VI. Ut nullus [Lege nulli] sacerdotum extra jussionem episcopi sui procurationes saeculares liceat suscipere, [h 1Kb] excepta jussione pontificis sui religiosas causas, [i 1Kb] Ecclesiarum videlicet, aut clericorum, pauperum, vel viduarum, sicut sacri praecipiunt canones. Si quis contempta hac observatione in talibus [Col. 0891C] causis se implicasse inveniatur, canonicae sententiae de usu praesumptionis subjaceat.

VII. Ut si cui sacerdoti ex qualibet muliere denuntiatum fuerit, ut exinde [j 1Kb] suspicio malae opinionis efficiatur, nullam cum ipsa habeat conversationem neque secreto, neque praesenti. Si deinceps inventus fuerit post secundam et tertiam contestationem, ut contemptor, gradus sui periculum sustineat.

VIII. Ut nulla [Lege in nulla] ecclesia cujuslibet dioeceseos, ubi baptismum [k 1Kb] fit, presbyter absque [Col. 0892A] diacono esse reperiatur. Unde omnis presbyter non habens diaconum eligat sibi personam, 672 et plebi suae innotescat. Tunc ad pontificem suum [l 1Kb] consignans deducat, cujus vitam probatam habeat, et diaconus consecretur. Quod si distulerit presbyter dicens, eo quod non habeat [m 1Kb] , talem clericum; episcopus suus provideat ei ex Ecclesia sua, aut unde voluerit, bonam personam. Tantum est, ut sine diacono non sit. Constituimus [Lege etiam ut] enim diaconus in uno cubiculo cum presbytero suo maneat, deferens ei honorem, ut dignum est: ante quorum [n 1Kb] lecta clerici simul manere simili modo, [o 1Kb] ut semper absque suspicione sint, et Deus propitietur. Non existente presbytero intra domum, si ubicunque abierit, diaconus post ejus egressum locum ejus [Col. 0892B] obtineat ad suscipiendum vel ordinandum quod [p 1Kb] utilitas domui est; ita demum ut non presbytero suo superbiat. Nam si hoc attentaverit, ab episcopo suo de contemptu superbiae judicetur. Et de accessu ecclesiae, quod supra altare ponitur, seu undecunque accedere potest, sub amborum sigillo sit; et non unus sine alterius notitia expendere, ubi necessarium fuerit, praesumat.

IX. [q 1Kb] Ut nullus presbyterorum, diaconus, vel clericus in dioecesi constitutus praedia Ecclesiae, hoc est terras, [r 1Kb] potestatem habeat venundare, sed nec cuiquam parentum suorum [s 1Kb] donare. Et qui hoc egerit, sub omni celeritate reddito pretio, ad loca sacra ad quae competunt revertantur. Si autem hac observatione contempta aliquis [t 1Kb] hoc praesumpserit, [Col. 0892C] res proprias in ipsa Ecclesia relinquat, et ipse foras ejiciatur, eo quod divina congruat ratione ut qui Ecclesias accipiunt, ad regendum, non ad dispergendum accipiant. Simili modo nullam habeat potestatem quolibet modo ad alienandum, [u 1Kb] neque infiduciandum, neque venundandum; sed nec sine voluntate 673 pontificis sui [v 1Kb] vicarios dandum, aut liberos dimittendum. Qui hoc praesumpserit, ut superius censuimus, si habet [x 1Kb] proprietatem suam, aliud tantum restituat. Si non habuerit, exspoliatus omnibus, foras [Col. 0893A] ejiciatur. Ipsae tamen res ad Ecclesiam cujus res sunt revertantur.

X. Ad nos perlatum est [a 1Kb] quod quidam conjugati habentes titulos, in quibus deserviant, de sacris vestibus mulierum vel filiarum suarum ornamenta faciant, et proprietario jure sibi defendant. Quod Christianis hominibus nec loqui convenit, ut res sacratas et quae in sacrata loca offeruntur, [b 1Kb] mulierum suarum, vel filiis, aut parentum: et si hoc probatum fuerit, superiore feriatur sententia.

XI. Omnes presbyteri, diaconi, subdiaconi, vel cunctus clerus, qui sub episcopo esse noscuntur, si causas habuerint, et minime potuerint inter se deliberare, tunc ad pontificem suum conveniant [Supple ad, ac mox dele per] causam suam dicendam. Nam [Col. 0893B] per nulla saecularia judicia adire praesumant. Et qui hanc praeceptionem contempti fuerint, superioribus poenis subjaceant; ita ut [c 1Kb] in poenitentiam sint abstinentes a vini potione, vel esu carnium, donec ad metropolitanum suum accedant.



V. 674 [d 1Kb] PRAECEPTA SANCTI PETRI.


De sacramentis conservandis.

CLEMENS JACOBO charissimo.

Quoniam, sicut a beato Petro apostolo accepimus, omnium apostolorum Patre, qui claves regni coelestis accepit, qualiter tenere debemus de sacramentis quae geruntur in sanctis, te ex ordine nos decet instruere. Tribus enim gradibus commissa sunt sacramenta divinorum secretorum, id est presbytero, diacono et [Col. 0893C] ministro, qui cum timore et tremore clericorum reliquias sacramentorum corporis Dominici custodire debent, ne qua putredo in sacrario inveniatur; ne cum negligenter agitur, portioni corporis Domini gravis inferatur injuria. Communio enim corporis Domini nostri Jesu Christi, si negligenter erogetur, et presbyter minora non curet admonere officia, gravi anathemate et digna humiliationis plaga feriatur. Certe tamen in altario holocausta offerantur quanta populo sufficere debeant. Quod si remanserint, in crastina non reserventur, sed cum timore et tremore clericorum diligentia consumantur. Qui autem residua corporis Domini quae in sacrario relicta sunt, consumunt, non statim ad communes accipiendos cibos conveniant, ne putent sanctae portioni [Col. 0893D] commisceri cibum, qui per aqualiculos digestus, in [Col. 0894A] secessum funditur. Si ergo mane Dominica portio editur, usque ad sextam jejunent ministri qui eam consumpserunt. Et si tertia vel quarta hora acceperint, jejunent usque ad vesperam. Sic secreta sanctificatione aeterna custodienda sunt sacramenta.

De vasis sane sacris ita gerendum est. Altaris palla, [e 1Kb] canthara, candelabrum, et velum, si fuerint vetustate consumpta, incendio dentur: quoniam non licet ea quae in sanctuario fuerint male tractari, sed incendio universa tradantur. Cineres quoque 675 eorum in baptisterio inferantur, ubi nullus transitum habeat, aut in pariete, aut in fossis pavimentorum jactentur, ne introeuntium pedibus inquinentur. Nemo per ignorantiam clericus palla mortuum credat obvolvendum, aut diaconus scapulas operire [Col. 0894B] velit, quae fuit in altari, aut certe quae data est in mensam Domini. Qui haec fecerit, vel leviter quasi nihil et negligenter habuerit [f 1Kb] ministeria, diaconus triennio sexque mensibus a Dominico alienus erit altari, gravi percussus anathemate. Quod si clericum presbyter non admonuerit, decem annis et quinque mensibus excommunicatus sit, propterea quod de Dominicis sacramentis subjecta sibi non admonuerit ministeria; et postea cum gravi humilitate matri reconcilietur Ecclesiae. Pallas vero et vela quae in sanctuarii sordidata fuerint ministerio, diaconi cum humilibus ministris [g 1Kb] intra sacrarium lavent, non ejicientes foras a sacrario velamina Dominicae mensae, ne forte pulvis Dominici corporis male decidat a sindone foris abluta, et erit haec operanti peccatum. [Col. 0894C] Idcirco intra sacrarium ministris praecipimus [h 1Kb] haec sancta cum diligentia custodire. Sane pelvis nova comparetur, et praeter hoc nihil aliud tangat. Sed [i 1Kb] nec ipsa pelvis velis apponatur lavandis, nisi quae ad Dominici altaris cultum pertinent. [j 1Kb] Pallae in alia pelve laventur, et in alia vela januarum. [k 1Kb] Etiam cura sit ostiariis ex admonitione majorum, ne quis negligens, aut ignarus ad velum januae domus Domini manus incondite tergat; sed statim coercitus discat omnis homo quia velum atrii domus Domini sanctum est. Praecipimus etiam [l 1Kb] ne unquam extero, sive laico de fragmentis oblationum Domini ponatur ad mensam. Unde scis tu, qui passim [m 1Kb] sacrarii panes indignis impendis, unde nosti, si a mulieribus mundi sunt hi quibus impendis? Hinc et David ab Abimelech [Col. 0894D] sacerdote interrogatus, cum panes sibi ad comedendum [Col. 0895A] posceret, si mundus esset a muliere, cum se mundum ante triduum profiteretur, panes propositionis manducavit.

Ad Dominica autem mysteria tales eligantur, [a 1Kb] qui ante ordinationem conjuges suas noverint. Quod si post ordinationem ministro altaris contigerit proprium invadere cubile uxoris, sacrarii non intret limina, nec sacrificii portitor [Num. leg. partitor?] fiat, nec altare contingat, nec ab offerentibus holocausti 676 oblationem suscipiat, nec ad Dominici corporis [b 1Kb] portionem accedat. Aquam sacerdotum porrigat manibus, ostia forinsecus claudat, minora gerat officia, [c 1Kb] urcium sane ad altare suggerat. Si forte quispiam presbyter sive diaconus sacrarii sindonem vel velum subtracta vendiderit, Judae similis aestimabitur Scariotis. Qui [Col. 0895B] propter cupiditatem fecerit hoc opus, noverit se supradicti Judae suscepturum poenam. Clericus vero solus ad feminae tabernaculum non accedat, nec properet sine majoris natu principis jussione. Nec presbyter solus cum sola adjungatur, sed duobus adductis testibus visitet infirmam. Nemo tamen [d 1Kb] cum extranea habitet femina, nisi proxima, aut soror fuerit. Et hoc cum magna sollicitudine fiat. Non ignoramus malitias Satanae. Universa haec cum mansuetudine ecclesiastica complenda sunt ministeria. Negotium enim Dei non decet negligenter expleri. Iterum atque iterum de fragmentis Dominici corporis demandamus. Calicem vero ad perferendum sanguinem Domini praeparatum cum tota munditia ministerii minister praeparet, ne non bene lotus calix [Col. 0895C] diacono peccatum fiat offerenti. Ita cum omni honestate cuncta quae supra exposuimus, oportet impleri. Tales ad ministerium eligantur clerici, qui digne possint Dominica sacramenta tractare. Melius est enim Domini sacerdoti paucos habere ministros qui possint digne opus Dei exercere, quam multos inutiles qui onus grave ordinatori adducant. His ergo bene parete sententiis. [e 1Kb] Ne quis hoc praeceptum minime credat implere: ne in judicio Dei ignis aeterni tormenta inveniat qui ecclesiastici operis sacramenta neglexerit. Haec igitur, frater Jacobe, de ore S. Petri jubentis audivi. A principio epistolae usque in hunc locum de sacramentis [f 1Kb] deligavit bene tuendis: ubi non murium stercora inter fragmenta Dominicae portionis appareant, nec putrida per negligentiam [Col. 0895D] clericorum remaneant, et convenientes, qui accipere sibi medicinam desiderant, putrida cum viderint, magis cum ridiculo et fastidio videantur accipere, et in peccatum magis decidant per negligentiam clericorum. Si quis haec praecepta [g 1Kb] integre non custodierit, sit anathema usque ad adventum [Col. 0896A] Domini nostri Jesu Christi. Haec praecepta a S. Petro apostolo accepi, et tibi, charissime frater, insinuare curavi, ut servari omnia 677 praecipias sine macula. Si quis autem audierit te, utilis erit minister Jesu Christi. Qui autem non audierit te, imo loquentem Dominum per te, ipse sibi damnationem [h 1Kb] acquiret.



VI. GLYCERII IMPERATORIS EDICTUM CONTRA ORDINATIONES SIMONIACAS.
(Nunc erutum e collectione canonum quae continetur in ms. Vat. Reginae 1997.)

Incipit exemplum sacri edicti GLYCERII imperatoris datum ad HIMELCONEM V. C. praefectum praetorio Italiae.

[Col. 0896B] Supernae majestatis admonitu nostri [i 1Kb] ortu imperii nihil prius debuit ordinari quam ut Christianae religionis sacrosancta mysteria reverentia majore colerentur: quia ambigi non oportet Deum universitatis auctorem tanto magis fovere mortalia, quanto purior cultus per innocentiam sacerdotum divina suspexerit. Jamdudum etenim adolescentibus vitiis clericorum, adhuc in privatae vitae conversatione degentes probavimus, episcopatus pro parte maxima non [j 1Kb] impetrari meritis, sed pretiis comparari: quod indecora cupiditas in usum redacta, quasi licitum fecerat jam videri. [k 1Kb] Ademptum est studium bonae conscientiae, fecitque id, quod de Deo sperare debuit, ad pecuniam et exactionem vocare. Hinc natum est ut antistitum reverentia magis potestas saeculi putaretur, et tyrannopolitas [Col. 0896C] esse se malint qui vocabantur antistites; ac religione neglecta, sub hominum patrociniis constituti, publica magis quam divina curarent, hoc ipso perpetuitatis privilegio delictorum suorum impunitate gaudentes, Ecclesiarumque opes, quas mali [l 1Kb] propositi dedecora protegentes, pauperum dicunt esse divititas, studio veluti cujusdam administrationis auferrent, aliis in praesenti dando praemia, nonnullis se chyrographis obligando, vendendoque in quaestum debitoris quod oportebat egentibus prorogari. Unde factum credimus ut offensa Divinitas, quod tot malis probamus experti, favorem suae majestatis averteret, et Romanam gentem tantis quae transacta sunt infortuniis fatigaret. Quo enim ore, quave impudentia ab eo mundi totius supplicatur auctori, qui ad oblationem [Col. 0896D] sacrificii non judicio sacrosanctae Trinitatis eligitur, sed hominis favore 678 provehitur? Aut quid hujusmodi episcopi non putent esse venale, qui sancta mysteria subjecere [m 1Kb] commerciis?

Qua rerum ratione permoti hac mansura in aevum lege sancimus, ut quisque ad episcopatum personarum [Col. 0897A] auxilio suffragante pervenerit, saeculariter possideat quod saeculariter fuerit consecutus; id est ut finitis unius anni metis, noverit episcopatu se esse privandum. Ejusdem sane anni quo sacerdos vocatur, comes nostri patrimonii ecclesiasticae substantiae moderetur expensas. Is quoque qui talem consecraverit, aut quidquam pecuniarum ab eo qui est consecrandus, datum cuilibet promissumve cognoverit, aut callide dissimulandum esse crediderit in eo quem intelligit, non per puram conscientiam, sed per turpe pretium ad hoc pervenire voluisse, pari de sacerdotio forte dejectus, similem poenam temerariae consecrationis exsolvat: arguendi hoc latens facinus non solum his qui in Ecclesia constituti sunt, verum etiam quibuscunque nostrae religionis hominibus facultate [Col. 0897B] permissa, scituris omnibus, qui objecta potuerint edocere, praemium se pro nostro arbitrio sanctae accusationis habituros. Cives quoque uniuscujusque urbis, quos ad acclamationes ambientium non personae dignitas, quae petenda est, sed venalitas [a 1Kb] ponenda sollicitat, sciant se patriae, cui tam male consulunt, habitatione pellendos, ac tantum de suis facultatibus eruendum, fiscoque nostro esse promissum.

[b 1Kb] Facescat igitur ab Ecclesiis foeda pariter ac profana licitatio: internuntii turpis pretii conquiescant. Coelestia nefas est in auctione constitui. Sacerdotii magnum, ut dictum est, opus non pecuniis, sed meritis ambiatur; et secundum priscorum regulam sacerdotum quantitas poscentium et qualitas ponderetur, vita inspiciatur electi. Nimis enim detestabile est, [Col. 0897C] ut quilibet ad episcopatus apicem illicita corruptione venturus, Ecclesiae facultates, quarum dispensator magis debet esse quam dominus, prius pene quam adipiscatur exhauriat. Quibus nostrae serenitatis [Supple apicibus] et pravorum mentes putamus comprimi, et ad majora studia [c 1Kb] virtutum bonas conscientias incitari. Illud quoque de justitia omnipotentis Dei ac pietate dubitare non possumus, facilius nos divinis auxiliis protegendos, cui per innocentes et probatos episcopos omnipotentiae juvamina postulemus, Himelco parens charissime atque amantissime. Unde [Col. 0898A] illustris et praecelsa magnificentia tua hanc serenitatis nostrae legem, quae et sacerdotes sacrosanctae religionis corrigit et ministros, propositi a te edicti programmate per omne nostri 679 corpus vulgabit imperii. Et manu divina: Vale, Himelco parens charissime atque amantissime.

[d 1Kb] Datum vid. Mart. [e 1Kb] Ravennae, domno Leone perpetuo Augusto V [Supple consule]. Explicit.

FELIX [f 2Kb] HIMELCO P. P. DIOSCORUS, AURELIANUS, PROTADIUS VV. CC. PP. DD.

Quemadmodum domnus noster invictissimus princeps Glycerius pro beatitudine saeculi melioris et suorum correctione mortalium, ne quid in supernae majestatis deinceps ex sacerdotali ordinatione tentaretur injuriam, ac bonae conscientiae meritum nummarii [Col. 0898B] fieret causa suffragii, edictalibus inhibendum crediderit constitutis, [g 1Kb] sermonis regii in autelatis praefulget oraculis, scilicet ut quae divina sunt, mundanis suffragiis non juventur, quatenus licitatione submota [h 1Kb] sublatisque piaculis delictorum, sacerdotales infulas optimae conscientiae [i 1Kb] norma possideat, ne quae religiosis 680 erogationibus, ad conciliandam videlicet divinae clementiae majestatem proficere debuissent, ad instar saecularium administrationum in patrociniorum acquisitionibus funderentur: quod profecto ad alimoniam pauperum mens devota supernae majestati, et non avara contulerat. Neque enim quispiam profanae intentionis [j 1Kb] existeret, qui mente sacrilega abhorrere tam religiosa debeat constituta sacerdos, nisi qui de suae pollicitationis conscientia voluerit [Col. 0898C] confiteri. Ut enim haec quae decreta sunt praedicabilibus moribus placitura confidimus, ita deteriores mentes ex his quae salubriter definita sunt non dubitamus offendi. Proinde hoc edictali programmate universitatem duximus commonendam, ut [k 1Kb] ab illicitis deinceps se ambitionibus suffragiisque submoveant, ne necesse sit cum obligatione propriae conscientiae, quam divinae majestati interest semper obnoxiam detineri, juxta sacratissima constituta poenam proprii subire peccati.

Datum III kal. Maii, Romae. Explicit.




[Col. 0899]
PASCHASII QUESNELLI QUINQUE DISSERTATIONES IN CODICEM CANONUM ECCLESIASTICORUM ET CONSTITUTORUM S. SEDIS APOSTOLICAE Cum annotationibus et observationibus criticis in easdem.



DISSERTATIO DUODECIMA. De codice canonum Ecclesiae Romanae, omnium qui hucusque prodierunt antiquissimo, nunc primum in lucem edito.
[Col. 0899]


685 CAPUT PRIMUM. Romanam Ecclesiam suum olim codicem habuisse ante Dionysii Exigui abbatis collectionem; nec eum hucusque emersisse e tenebris.
[Col. 0899A]

1. De Codice antiquo canonum Ecclesiae Romanae qui Dionysianum praecessit, magna nuper animorum contentione dimicatum est a nonnullis studio abreptis, seu praeconceptae opinioni vindicandae paulo intentioribus, seu denique historicae veritatis et antiquitatis ecclesiasticae amore illectis. Quo quisque successu pro sententia sua decertarit, facile erit, opinor, judicare, cum hanc nostram dissertationem ad umbilicos 686 usque perduxerimus. Immo vel ex sola Codicis ipsius canonum, quem tot saeculis sepultum luci nunc primum damus, inspectione perspicuum est immerito sibi gratulatos esse, quotquot de genuini codicis inventione gloriati sunt: prisci, inquam, codicis, ex quo partim inchoato, partim [Col. 0899B] variis subinde incrementis aucto, a Nicaeni concilii [Col. 0900A] aetate usque ad sexcentesimum Christi annum Ecclesia Romana, seu juris ecclesiastici dicendi, seu constituendae disciplinae canones haurire consuevit.

Codicem suum ex antiquo habuisse Romanam Ecclesiam, non est quod in dubium revocetur, cum et hujus frequens occurrat [(a) 1Kb] mentio in epistolis Romanorum pontificum, et [(b) 1Kb] necesse fuerit ut quae canonibus et regulis ecclesiasticis regebatur, eas in aliquo codice descriptas servaret. Quod ita fuisse, vel ex una Dionysii Exigui epistola seu praefatione ad Stephanum episcopum satis intelligitur: [(c) 1Kb] ex prisci etenim 687 codicis confusione adductum se praesulis illius consiliis ipse testatur, ut novae adornandae collectioni manum admoveret. Sed quis hujus codicis ordo fuerit, quaenam in eo continerentur, quae canonum interpretatio in usu esset, hoc demum obscurissimum cum ad haec usque tempora fuerit, lucem ex codice quem publicamus, et ex iis quae a nobis hujus occasione dicenda sunt, ni fallor, accipiet.

[Col. 0900B] Ante omnia animadvertendum puto, [(d) 2Kb] perperam [Col. 0901A] a nonnullis duplicem canonum Codicem a Romana Ecclesia diversis temporibus usurpatum numerari, antequam Dionysianum illa in usum vocasset unum, qui Chalcedonensi concilio anterior fuerit, alterum post istam synodum solutam, auctoritate S. Leonis confectum; quae ultima collectio viguerit sola in Occidente per sexaginta et amplius annos: donec altera auctore Dionysio in ejus locum successerit ab eadem diversa.

Priorem collectionem eam esse existimant quae non ita pridem luce donata est ex codice ms. clariss. viri Christophori Justelli tomo I Bibliothecae Juris Canonici veteris post Dionysianum codicem.

Posterioris geminum exemplar manuscriptum exstare affirmabat Petrus de Marca (Lib. III Concord. sac. et imp., cap. 3), teste Stephano Baluzio, in bibliotheca monasterii Rivipullensis, unde fortassis in lucem emittendum spondet idem Baluzius: cui et assensum nostrum spondemus, cum certis argumentis hanc collectionem Leonis tempore et auctoritate [Col. 0901B] concinnatam ostenderit. Interim nosmet ab assensu sustinere per eum licebit nobis in contrariam sententiam propensis propter hanc rationem: quod si de nova collectione cogitasset sanctus Leo, ad hoc adductus esset prioris confusione; atque ita curasset imprimis ne in eamdem confusionem posterior recideret, sed eam potius omni ex parte accuratam absolutamque pro sua rei canonicae peritia 688 dedisset: unde nec novae post ipsum collectionis conficiendae laborem assumere coactus esset vel Dionysius Exiguus, vel quisquam alius confusione priscae translationis offensus. Quod tamen quadragesimo fere a Leonis obitu anno perficere aggressus est ille assidua et familiari cohortatione virorum ecclesiasticae disciplinae studiosorum.

Deinde unicam abbas iste translationem commemorat eamque Priscam: quae [(a) 1Kb] Prisca profecto ab eo vocanda non esset, si antiquior non fuisset aetate Leonis, quem postremos saltem vitae annos viventem videre potuerat.

[Col. 0901C] Denique ex Codicis Romani, quem in publicum nunc primum emittimus, inspectione [(b) 1Kb] manifestum est, eamdem omnino collectionem antiquo usu in ea Ecclesia receptam, plurimis quidem accessionibus auctiorem diversis temporibus evasisse, non vero spreta una aliam in ejus locum esse assumptam ab Innocentii papae I tempore ad Gelasii PP. aetatem.

Priorem modo translationem ac collectionem quod attinet, eam esse quae in Ecclesia Romana et aliis etiam Occidentalibus, usque ab antiquo ad Dionysiani codicis tempora usu celebratam esse, persuadent sibi Bibliothecae Juris Canonici veteris doctissimi conditores Voellus et Justellus. Quorum sententiam pluribus confutat Joannes David libro de Episcopis canonice judicandis capite 3, art. 3. Hujus opinioni subscribimus, quatenus Romanum hunc codicem esse negat: quanquam pleraeque illius probationes leviores sint, unumque id efficiant ut collectio et translatio ejusmodi multa confusione laborasse [Col. 0901D] credantur, quod minus Justelli consilio nocet quam faveat, cum tantam fuisse testetur Dionysius, ut plerosque offenderet, novaeque tandem condendae occasionem dederit.

Validior est [(c) 1Kb] probatio, quam ex translationis [Col. 0902A] barbarie arcessit: talem nempe it. 689 primaria Latini orbis Ecclesia ac civitate vel natam esse, vel tot annis receptam ac commendatam nemo cordatus opinetur.

2. Canonis vigesimi octavi Chalcedonensis admixtio Romanum procul dubio codicem non sapit, multoque minus codicem Leonis primi tempore usurpatum aut cura auctum his canonibus. Quis enim crediderit canonem illum, cujus occasione tanta simultas Leonem inter et Orientales exarserat, vel incauto pontifici obrepsisse, vel a prudente ac volente collectioni suae Ecclesiae insertum?

3. Nec Constantinopolitanis etiam canonibus locus fuit in veteri Ecclesiae Romanae codice; eos enim sibi suisque praedecessoribus ignotos fuisse S. Leo saepius testatur. Lucentius etiam ejus in synodo Chalcedonensi vicarius in ultima actione protestatur illius CP. synodi decreta in synodicis canonibus non haberi ( ), quae dicunt ante octoginta prope annos constituta fuisse [Col. 0902B] (Act. 6 Chalc.). Nec tam cito a sententia sua deflexisse Leo credendus est, ut canones sedi suae infensos, tantaque nuper contentione explosos, non pro legitimis agnosceret modo, sed et proprios sibi, approbans codicique inserens, faceret. Quod enim postmodum, sopita contentione, codici Romano, quem publicae luci damus, additi sint canones illi, haec posteriurum cura fuit post receptam ubique oecumenicam synodum secundam. Quod autem apud Dionysium reperiantur, non eadem est ratio. Hujus enim consilium fuit, non antiquum codicem Romanum in melius restituere, sed novum omnino condere, canones omnes rursus de Graeco transferens, seu Regulas Nicaenae synodi, deinceps omnium conciliorum, sive quae ante eam, sive quae postmodum facta sunt, usque ad synodum centum quinquaginta pontificum qui apud Constantinopolim convenerunt, sub ordine numerorum, id est a primo capite usque ad centesimum sexagesimum quintum, sicut habetur in Graeca [Col. 0902C] auctoritate, digerens. Quidquid igitur in Graeca collectione, quam prae manibus habebat, reperit Dionysius, hoc codici suo inseruit; quem ne tunc cogitabat quidem aliquando publica Ecclesiae Romanae auctoritate recipiendum.

Denique vix alia probatione indigemus ut codex hujusmodi Romanae Ecclesiae abjudicetur, quam quae ex ipsa ejus inspectione sponte exsurgit, et quae cuique lectori paulo attentiori facto facile persuadebit, hoc Graeculi alicujus ad Latinam aspirantis, suumque in ea profectum periclitantis tentamentum, prorsus Ecclesia Romana indignum esse.



690 CAPUT II. Priscum illum codicem eum ipsum esse quem jam publici juris facimus. Unde, et a quo acceptus codex; quibus constet partibus; quo ordine digestus; quibus per varias aetates incrementis auctus credatur.

Jam vero quod Justelliano codici abjudicamus, an [Col. 0902D] nostro abjudicandum sit, decernet lector eruditus, cum nostras seu conjecturas, seu probationes, quas modo promemus, aequa lance ponderaverit.

Primum omnium ex quo fonte codicem hauserimus, dicendum: ut et fraudis suspicio omnis amoveatur, [Col. 0903A] et cujus munere acceperint antiquitatis ecclesiasticae studiosi tam venerandae vetustatis non ignorent. Hujus apographum missum est ad me Oxonio a clarissimo viro mihique amicissimo [(a) 1Kb] Edmundo Bernardo in academia Oxoniensi doctissimo astronomiae professore Saviliano, quem an singularis humanitas cum doctrina conjuncta, an promovendarum litterarum amor indefessus magis commendent, difficile dixeris. Asservatur codex in Orielensi Oxoniensis ejusdem academiae collegio, cui illum dono dedit ante ducentos annos ejusdem e collegii sociis unus Andreas Mankyswellensis: ita enimvero prae se fert prima codicis pagina: Liber domus beatae Mariae de Oriell. Oxon. ex dono magistri Andreae Mankyswell. supradicti collegii socii. Anno Domini MCCCCLIX. Codex iste, qui pergamenaceus est, grandiorisque formae, et hoc numero notatus, 91 B, continet, praeter collectionem hanc canonum et decretorum, epistolas et sermones S. Leonis Magni. Epistolis insertae leguntur Constitutiones imperatorum [Col. 0903B] Theodosii et Valentiniani adversus Manichaeos, et contra Hilarium Arelatensem. Sermonibus subjiciuntur duae epistolae episcoporum Proterii Alexandrini, et Paschasini Lylibaetani ad Leonem nostrum, et alia nonnulla vitam sancti pontificis attinentia.

Collectio canonum et decretorum sexaginta capitula continet, et unumquodque capitulum in titulos dividitur, cum ita fieri res patitur: concilia enim in canones, et epistolae in capita seu decreta scinduntur.

Sexcentorum fere annorum esse dicitur codex manuscriptus, cujus apographum ad nos transmissum est: sed ex codice alio longe antiquissimo descriptus est, uti tum ex aliis, tum ex hac scribae nota intelligitur, 691 quam descriptam habes pagina 34 codicis: Iste codex transcriptus est ex vetustissimo exemplari, quocirca de veritate scriptorum, nec in isto primo capitulo Nicaenorum canonum, nec in omnibus sequentibus, aliquis dubitare debet, licet aliter in novellis exemplaribus inveniatur.

[Col. 0903C] Absoluta erat haec dissertatio, jamjamque ipse codex prelo subjiciendus ex hoc unico apographo Oxoniensi, cum mihi Thuaneam bibliothecam perlustranti ecce occurrit ejusdem codicis exemplar ms. octogintorum circiter, ni fallor, annorum, ac notae optimae, quod assidua manu versatum deprehendo doctissimorum virorum Sirmondi, Salmasii, Chiffletii, Justellii, Voelli, etc. Ipse enim est codex numero 129 notatus, cum quo convenire versionem canonum Chalcedonensium Priscae editionis Latinae, annotaverunt Bibliothecae Juris Canonici collectores Voellus et Justellus tom. I, pag. 296. Ipse est ex quo Jacobus Sirmondus tractatum Gelasii papae adversus Graecos, et mutilam ejusdem epistolam ad Orientales primus edidit post appendicem Codicis Theodosiani. Ex eodem Claudius Salmasius in suo adversus Sirmondum Eucharistico de Ecclesiis suburbicariis, edidit rescriptum imperatorum Honorii et Theodosii contra Pelagianos, nec non et sacram [Col. 0904A] Constantii Augusti, cum duobus Volusiani et Palladii praefectorum edictis adversus eosdem haereticos, pagin. 283, 288, et 291. Eumdem codicem laudat Chiffletius in notis ad Breviationem Canonum Ferrandi pag. 305: Vidimus certe, inquit, ex bibliotheca clarissimi viri Jacobi Augusti Thuani codicem veterem in quo, ut apud Ferrandum titulus 20 Nicaenus Dionysii, non censetur in canonibus Nicaenis; praemissa autem fidei formula Nicaena pro primo titulo, reliqui Nicaeni canones 19 Dionysiani extenduntur in 26, ita ut omnes tituli Nicaeni in eo codice sint 27 excluso ultimo Dionysiano. Haec qui cum codice nostro componet, de alio intelligendum non esse Chiffletium facile animadvertet.

Hoc invento tam egregio monimento novus labor subeundus fuit, ac nova cura in lustrando conferendoque codice ponenda. 692 Quo facto quid inter utrumque discriminis deprehenderim, etsi suis locis annotaverim, breviter tamen hic edissero. Eumdem titulum in capite indicis codex uterque habet. Index [Col. 0904B] ipse, si pauca excipias, idem est in utroque. Eadem capitulorum series usque ad quinquagesimum sextum. Reliqua quinque Oxoniensis ms. capitula diverso ordine numerantur in Thuaneo: quod et notatum habes in fine indicis pag. 10. Habet et hoc amplius Thuaneus codex, quod decretalium epistolarum synopsim exhibet, quod decretalem habet Gelasii papae, et regulam formarum. Quod enim attinet epistolas sancti Leonis papae, [(b) 1Kb] eas non esse ex corpore canonum, seu ex codice isto, indicat clausula post regulam formatarum subfixa, in hunc modum: »In nomine Domini expliciunt canones.« Istud etiam probatur ex discrimine et ordinis et numeri epistolarum quae in utroque codice jacent; pauciores enim in Thuaneo, plures in Oxoniensi, et a recentiori quidem manu superadditae sunt. Denique titulus Oxoniensis codicis easdem epistolas rejicit a collectione canonum: Continet codex iste canones ecclesiasticos et constituta sanctae sedis apostolicae sub [Col. 0904C] capitulis sexaginta. Quae adjecta sunt ex scriptis beati Leonis papae, non sunt ex corpore canonum. Ita lego in apographo quod penes me habeo: cujus tituli sinceritatem probat Catalogus librorum manuscriptorum bibliothecae collegii Orielensis Oxoniae, Londini editus anno 1600, pag. 43, ubi eadem leguntur. Caetera utriusque codicis discrimina ad loci cujusque marginem notata habes.

Distinguendum porro in Codice canonum a nobis edito inter ea quibus capitula constant, et historicas quasdam observationes quae sparsim et extra capitulorum seriem injectae leguntur, etsi non frequentes admodum. Istae enim recentiori stylo exaratae sunt, nec habentur nisi in solo Oxoniensi codice, et, ut opinor, ejus opera, qui in superiori annotatione testatur transcriptum a se codicem ex vetustissimo exemplari; quae quidem cum non sint pars codicis, alio charactere excudi curavimus. Sed nec codicis partes omnes [(c) 2Kb] ejusdem esse aetatis credendae sunt. [Col. 0905A] 693 Aliae aliis antiquiores priorum temporum codicem composuerunt; aliae, quae junioris aevi, subinde per succedentia aetatum intervalla annexae sunt prioribus capitulis, ita ut aliquando tandem ad sexagenarium numerum codex pervenerit. Quo vero quaeque pars tempore vel codicem conflare, vel codici accedere coeperit, obscura res est, quam utcunque aperire, nisi conjecturis, nemo possit: quod et nos periclitabimur inferius.

Indicem qui toti operi praefigitur, eodem [(a) 1Kb] posteriorem esse clarum est ex mentione sexaginta capitulorum, ac proinde quidquam statui ex eo non potest pro earum partium notitia quae codicem primo composuerint.

De prologo idem non est apud me judicium: nihil quippe [(b) 1Kb] vetat quin circa quinti saeculi initium editus credatur, praefixusque ei codici qui Innocentii papae I temporibus in usu erat apud Romanam Ecclesiam: liber enim decimus Historiae Ecclesiasticae Eusebii a Rufino adjectus, qui laudatur in ea praefatione, [Col. 0905B] pluribus ante Innocentii obitum annis in lucem missus erat. Si cui nihilominus placuerit prologum istum ad posteriora tempora differre, contra ego non contendam. Hoc tamen certum videtur pauca admodum capitula complexum esse codicem istum, cum ei praefatio annexa est: tum quia tota fere est de solo Nicaeno concilio, tum quod eadem indicet pauca quaedam tantum decreta Nicaenis esse superaddita, vice appendicis, nec ita quasi propria synodorum a quibus condita erant auctoritate locum sibi in codice Romano vindicarent, sed velut ab apostolica sede in proprium usum assumpta, et Ecclesiae suae administrationi profutura: Nam et 694 nonnullae, inquit, [(c) 1Kb] regulae subnexae sunt, quas memorata suscipiens confirmavit Ecclesia. Quibus verbis Carthaginensis maxime synodi canones, qui Nicaenis Sardicensibusque in unum confusis subjiciuntur, intelligi persuadent verba capituli de gratia eorum primi quae Coelestino olim, nunc Leoni ascribuntur. Quae verba [Col. 0905C] eosdem illos Carthaginensis Ecclesiae canones tunc, ut olim ante, codici Romano insertos fuisse testantur, sic de posterioribus habentia: Ita ut etiam Africanorum conciliorum quasdam sententias jungeremus, quas utique suas fecerunt apostolici antistites, dum illas comprobarunt (Cap. 1, de Grat.).

Facile igitur in eam sententiam inclino: Romanum codicem a Nicaenae Sardicensisque synodorum temporibus ad usque Innocentii Zosimique aetatem, [Col. 0906A] [(d) 1Kb] nullos alios canones regulasve ecclesiasticas complexum esse praeter Nicaeni Sardicensisque concilii canones; neque Sardicenses in illo locum habuisse, nisi quia pro Nicaenis habiti sunt, eorumque nomine vestiti, ac eis sine ulla distinctione subjuncti. Clarum est ea de re Innocentii ipsius testimonium, cujus verba et asserendae codicis hujus sinceritati suffragantur, et vicissim a codice lucem maximam recipiunt. Nos enim, inquit Innocentius in epistola ad clerum populumque Constantinopolitanum, quantum ad canonum observantiam attinet, illis obsequendum esse scribimus qui Nicaeae determinati sunt, quibus solis obtemperare, et suum suffragium addere Ecclesia catholica debet (Ep. 15, ex Sozom. l. VIII, c. 26, tom. I Epist. sum. pont. edit. Romanae). Idem in epistola 16 ad Theophilum Alexandrinum: Si conscientiae confidis, tu quoque judicio accurre ad synodum proxime in Christo celebrandam, et illic juxta Nicaeni concilii canones et decreta contende. Alios quippe 695 canones Romana non admittit Ecclesia. His, inquam, verbis [Col. 0906B] opinio nostra confirmatur, qua asserimus non alios canones a Romana Ecclesia Innocentii aetate susceptos, suoque habuisse insertos codici, quam qui vel Nicaeni revera erant, vel pro Nicaenis habebantur, eisque accensebantur a Romanis, eo modo quo in nostro codice repraesentantur. Sed ex eodem vicissim codice conciliatur Innocentius cum Innocentio, qui multoties Sardicenses canones adducit et usurpat in epistolis suis: ut in epistola ad Victricium canones 3, 4 et 7 de appellationibus ad Romanum episcopum et epist. 16 de clericis abjectis ab alio non recipiendis, et de synodo ad quam Theophilum invitat, et aliis in locis, quorum meminit Joannes David. Hac etiam via idem David cum Marca in gratiam redit; et asserta utriusque opinione, alter ab altero victus de altero simul victor evadit: cum utrumque verissimum sit, et solos Nicaenos canones ab Innocentio receptos esse, et tamen Sardicenses ab eodem admissos et in causis ecclesiasticis discutiendis usurpatos: [Col. 0906C] siquidem Sardicenses recipiebat Innocentius, sed habitos pro Nicaenis et eorum nomine decoratos.

Haec fuit, opinor, codicis Romani aetas prima ac velut infantia, in qua primum solummodo capitulum codicis quem damus, totum conflabat illius aetatis codicem sub Innocentio pontifice Romano: eo scilicet tempore quo Chrysostomi causa ventilabatur. At sub eodem Innocentio [(e) 1Kb] postmodum adolevisse [Col. 0907A] crediderim canonibus Carthaginensis concilii auctiorem factum, cum videlicet aliquot a morte Chrysostomi annis oborta Pelagiana haeresis, majoris Romanam inter et Africanam Ecclesias commercii necessitatem fecit, litterisque et legationibus locum dedit inter utriusque Ecclesiae praesules amplius solito frequentandis: Tot et tantis, inquit Augustinus lib. II ad Bonifac., cap. 3, inter apostolicam sedem et Afros episcopos currentibus et recurrentibus scriptis ecclesiasticis. Hac occasione magis innotuit Romanae Ecclesiae Africana disciplina; quam suis moribus accommodatam judicantes Romani cleri proceres, suam illam facere ac proprii codicis partem esse voluerunt; et hac aetate secundum capitulum primo accessit.

Majores adhuc vires sumpsit sub Innocentii successore Zosimo: qui cum natione Graecus esset, patriarum legum amore captus Graecos canones Romana civitate donavit, tresque illas synodos Ancyranam, Neocaesariensem et Gangrensem, quae Carthaginensem 696 in codice excipiunt, Romanae [Col. 0907B] collectioni attexuit. Nec temere trium illarum synodorum canones prae caeteris Graecis allecti sunt, quippe qui omnium antiquissimi erant, et eam ob rem eodem ordine descripti leguntur in antiqua versione apud Isidorum. Ancyrana enim anno Chr. 314 habita est, quam Neocaesariensis statim est secuta; [(a) 1Kb] Gangrensis vero an. 325 habita creditur: ideoque Nicaenae synodi temporibus vel aequales istae erant, vel superiores.

Virile robur adeptus esse mihi videtur post Zosimi mortem. Finita enim sub ejus pontificatu Pelagianorum causa, tunc quidquid ea de re vel scriptum erat ad Romanum pontificem ab Africanis episcopis, vel his ab illo rescriptum, ac praeterea synodos adversus Pelagianos in Africa celebratas placuit in codice Romano reponi: adjunctis etiam imperatoris constitutionibus et praefectoriis edictis adversus eosdem haereticos datis; ut si forte aliquando pugnam adversus catholicam doctrinam redintegrarent, vel [Col. 0907C] illis decretis subscribere, vel poenis illic sancitis [Col. 0908A] plecti juberentur. Quatuor etiam epistolae decretales Innocentii I subduntur, quibus varia magni momenti disciplinae capita, fraterna coepiscoporum suorum Exuperii, Victricii, Decentii et aliorum consultatione pulsatus, secundum ecclesiasticas regulas ac Romanae imprimis Ecclesiae normam explicat confirmatque. Haec omnia ante Leonis nostri tempora apposita esse codici docemur primum ex citatis Capitulis de Gratia, in quibus multa excerpta leguntur ex Africanis conciliis epistolisque ac Innocentii rescriptis adversus Pelagiana dogmata: quae concilia, sua fecisse dicuntur apostolici antistites, dum illa comprobarunt, suoque codici inscripserunt, appellanturque in fine capitulorum sine ulla distinctione tam Africani canones quam pontificum epistolae, apostolicae sedis scripta: sicut de Carthaginensi synodo dixerat, cap. 7. Illud etiam, quod intra Carthaginensis synodi decreta constitutum est, quasi proprium apostolicae sedis amplectimur. Probant hoc idem verba sancti Leonis in epistola 3 (Nunc 4, cap. 5) ad episcopos Campaniae, [Col. 0908B] Piceni, Tusciae, etc., data, quos adire vult et observare decretalia Innocentii constituta: Ne quid vero sit, inquit, quod praetermissum a nobis forte credatur, omnia decretalia constituta tam beatae recordationis Innocentii, quam omnium praedecessorum nostrorum, quae de ecclesiasticis ordinibus et canonum promulgata sunt disciplinis, ita a vestra dilectione custodiri debere mandamus: ut si quis in illa commiserit, 697 veniam sibi deinceps noverit denegari.

Cum haec scribebat Leo, convertebat mentis oculos in ea Innocentii decreta quae habentur in epistola ad Victricium Rothomagensem, et altera ad Macedones episcopos, quibus reprobatur bigamorum ordinatio. At quomodo ejusmodi decretalia constituta in remotiores Galliarum partes et in Macedoniam missa Italis ita nota esse potuerunt, ut iis promulgata dicerentur, iisdemque tenerentur obsequi, [(b) 1Kb] nisi publico ac recepto codici haberentur inserta? Cur etiam, dum omnes praedecessores suos generatim commemorat, [Col. 0908C] unius exprimit Innocentii nomen, nisi quia [(c) 5Kb] unius [Col. 0909A] Innocentii decreta in codicem tunc temporis relata erant, saltem ante Chalcedonensem synodum, quemadmodum ex codicis ordine dignoscitur? Soli videlicet canones Nicaeni 698 vel pro Nicaenis habiti, ut non semel diximus, pro judiciorum ordinationumque ecclesiasticarum regula habebantur Innocentii aetate in Ecclesia Romana. His postmodum adjecta Innocentii decreta, quae commentarii vice essent canonibus intelligendis. Tum hoc exemplo etiam Siricii Innocentio antiquioris decreta in codicem conjecta.

Porro non sine observatione commemoranda sunt a nobis Leonis verba superius descripta: Decretalia constituta . . . . quae de ecclesiasticis ordinibus et canonum promulgata sunt disciplinis: quae quidem a nobis integritati suae sunt reddita, cum prius legeretur ordinata pro promulgata. Ac primo vox constituta, qua decreta suorum praedecessorum indicat Leo noster, eadem usurpatur in titulo codicis nostri: Constituta sedis apostolicae: ut vel hinc suspicari liceat indicatum a Leone eumdem codicem.

[Col. 0909B] 699 Deinde vox promulgata videtur etiam innuere leges easdem ecclesiasticas prius ad singulos episcopos longinquarum regionum scriptas, postmodum in publicum constitutorum pontificiorum codicem conjectas esse: quo in earum omnium Ecclesiarum notitiam venirent, quae legem disciplinae ab Ecclesia Romana sumebant, velut ad ejus synodum pertinentes. Hujus certe vocis explicationem pluribus prosequitur Hincmarus Remensis in opusculo Capitulorum 55 adversus Hincmarum Laudunensem, qui ex pontificum epistolis plura delibaverat quibus probaret neminem iis obedientiam sine temeritatis nota posse detrectare, atque adeo Remensem praesulem hujus criminis reum traduceret. Operosius igitur inquirit iste in vocis etymon, collatisque veterum ea de re sententiis, »promulgo, scribit, ita dici, quasi promo vulgo, sive primum in vulgus edo. Unde, inquit, Paulus in Glossis suis dicit hoc modo: Promulgari leges dicuntur, cum in vulgus eduntur . . . . Isidorus quoque, ut ipse dicit, auctore [Col. 0909C] Tullio exposuit dicens: Promulgatum est foras prolatum; ut lex dicitur promulgata; promulgatum autem ad omnium notitiam et totius vulgi intimatum. Differentiam vero sensus, addit Hincmarus, inter divulgata et provulgata seu promulgata enucleatores verborum hanc voluerunt esse, ut divulgata simpliciter tantum dicantur ad notitiam omnium propalata; provulgata vero vel promulgata, ad conservandum decreta, et in omnium notitiam, ut illa sine refragatione conservent, deprompta intelligantur.« Ex his intelligimus et quae necessitas fuit reponendi in Leonis textu vocem promulgata, et ea nobis Romanum codicem canonum et constitutorum non obscure indicari.

Eamdem codicis partem testatam etiam facit epistola 6 (nunc 1, ad Aquileiensem episcop.) ejusdem Leonis nostri, tum cap. 1, ubi duas partes, ex quibus coalescit, indigitare videtur his verbis: Quod per auctoritatem canonum decretorumque nostrorum ne insontibus quidem conceditur; tum cap. 2, ubi haec habet: Omnia decreta synodalia, quae ad excisionem [Col. 0909D] hujus haereseos apostolicae sedis confirmavit auctoritas. Haec enim ex illis sunt de quibus in praefatione codicis ita legimus: Nam et nonnullae regulae subnexae [Col. 0910A] sunt [(a) 1Kb] Nicaenis canonibus, quas memorata suscipiens confirmavit Ecclesia, Romana scilicet. Haec etiam sunt decreta synodalia Africana, de quibus sic praefatio sententiarum de Gratia supra: Ita ut etiam Africanorum conciliorum quasdam sententias subjungeremus, quas utique 700 suas fecerunt apostolici antistites dum probarunt; et cap. 7: Illud etiam, quod intra Carthaginensis synodi decreta constitutum est, quasi proprium apostolicae sedis amplectimur. Haec enim decreta, quae apostolica sedes, quemadmodum ex citatis modo testimoniis patet, suscepit, confirmavit, probavit, sua fecit, quasi propria amplexa est, ac regulis suis subnexuit, videntur omnino in codicem Romanum conjecta, qui instruendis ecclesiasticis judiciis, sacrisque administrandis inserviebat.

Duplicem enim scriptorum sedis apostolicae classem, ni fallor, animadverto, duplexque archivum in quo monumenta ecclesiastica apud sedem apostolicam servarentur. Unum de quo sub scriniorum nomine saepe mentionem faciunt scriptores antiqui; alterum, [Col. 0910B] quod Codex canonum et constitutorum sedis apostolicae nuncupatum legitur. Utrumque ex Imperio in Ecclesiam translatum; ut et aliae pene omnes ecclesiasticae voces: unde Codex Theodosianus: et in Notitia imperii scrinia epistolarum, libellorum, et alia plura, primiceriique scriniorum multiplices. Aliud igitur scrinia sedis apostolicae, aliud Codex Romanae Ecclesiae. In illa conjiciebatur quidquid litterarum ex variis orbis partibus ad apostolicam sedem confluebat. et quidquid actorum instrumentorumque ecclesiasticorum servandum esse aestimabatur ab apostolica sede, illinc pro data occasione depromendum. Ita Leo noster memorat epistolam sancti Cyrilli ad Nestorium: Quam, inquit, ab eo missam apostolicae sedis scrinia susceperunt; et in ep. 92 (Nunc 119) ad Maximum Antioch. aliam ejusdem citat epistolam, quam in nostro, inquit, scrinio requisitam nos authenticam noveris reperisse. [(b) 1Kb] In codicem vero referebantur quae ad quotidianam Ecclesiarum disciplinam servandam, [Col. 0910C] jusque dicendum in ecclesiasticis rebus assumenda erant, vel ea quae ad fidei confirmationem seu scripta ab episcopis, seu sancita erant ab imperatoribus adversus haereticos. Primi generis sunt in nostro codice canones conciliorum et Romanorum pontificum decreta; alterius libelli fidei a sede apostolica suscepti et probati, imperatorumque edicta et constitutiones. Ea ratione pontificum epistolae ad privatas exterasque Ecclesias missae, per Ecclesias ad sedem apostolicam pertinentes robur acquirebant atque obediendi indicebant necessitatem, cum e privatis scriniis in publicum codicem eductae promulgari ac pro decretali constituto haberi coeperant. Caetera scripta quandiu inde non proferebantur, publicatae legis vim 701 habere illic non poterant. Synodalia porro Africanorum decreta, de quibus nobis sermo est, cum ante synodi Chalcedonensis acta vel decreta locum habeant in codice, indicium est ea jam ante illam synodum Romana civitate esse donata, ac Romanae Ecclesiae juri accensita.

[Col. 0910D] Post Chalcedonense concilium Leonis cura et sollicitudine, uti ex ejus epistolis non semel habemus, collecta hujus synodi gesta, [(c) 1Kb] Latine reddita, et in [Col. 0911A] unum corpus redacta sunt. Quae cum seorsim integra in scriniis servarentur, placuit tamen praecipua capita ex illis delibata codici Romano annecti, ut ad manum omnibus essent. Et ea sunt quae jacent in nostro codice post Innocentii PP. epistolam ad Victricium, in capit. 25, 26, 27 et 28.

Chalcedonensia monumenta sequuntur epistolae Siricii papae cum S. Ambrosii rescripto, nec non epistolae Zosimi, Bonifacii et Coelestini pontificum Romanorum, quas esse a Leone nostro insertas plura mihi persuadent. Primum enim proxime subjiciuntur Chalcedonensis gestis, imperatoriisque constitutionibus ad ea spectantibus. 2. Hoc maxime convenit ardenti studio quo sedis suae decreta auctoritatemque prosequebatur: quo adductum eum facile existimem, ut praedecessorum suorum decreta, [(a) 1Kb] quae posset, colligeret, atque inter regulas ecclesiasticas poneret. 3. Haec pontificum decreta ita illic disposita inveniuntur, ut paucissimis interjectis claudantur illa testimoniorum congerie, quae ex sanctis Patribus a [Col. 0911B] Leone collecta erant, atque ad finem epistolae 134, al. 97 (Nunc 165), ad Leonem imperatorem subjecta sunt; nec non et actis damnationis Eutychis in Constantinopolitano Flaviani concilio ab eodem misso ad S. Leonem. 4. Cum omnium fere Leonis praedecessorum epistolae referantur, ne una quidem quae ipsius sit apparet: quod ob aliam causam factum non puto, quam quia illius accessionis, quae codici tum fiebat, auctor ipse Leo erat, qui scrinia apostolicae sedis diligentius excutiens, quae majoris momenti visa sunt, e scriniorum istorum tenebris in publici codicis lucem proferri et promulgari voluit. Qua ratione etiam factum puto, ut Zosimi epistolae quae pro Arelatensis 702 Ecclesiae privilegiis datae fuerant, in codicem Romanum non fuerint relatae. Qui enim eas Leo inserendo approbaret, quarum sententiam meliori postmodum judicio correctam dixit; Bonifacii videlicet decreto, quod codici ab eodem pontifice inserebatur. Inde etiam puto natum, quod illae praeteritorum [Col. 0911C] sedis apostolicae praesulum auctoritates, de gratia et libero arbitrio, quae Coelestini esse putatae sunt, praetermissae a Leone fuerunt: quia nimirum hujus Collectionis [(b) 1Kb] auctor ipse erat. Denique omnium illorum pontificum, si Siricium forte excipias, aetate vixerat Leo, eorumque decretorum testis, nonnullorum etiam condendorum particeps et auctor fuerat: ut mirum non sit eadem illi prae caeteris in pretio fuisse.

Sequitur narratio quaedam rerum Eutychianarum, ubi de Dioscori et Acacii damnatione. Quae quidem pars est Breviculi historiae Eutychianistarum tempore Gelasii papae concinnati, ut conjiciunt Romani pontificiarum Epistolarum editores qui illum Leonis epistolis praefixerunt. Hancque narrationem una cum epistolis Simplicii, Felicis et Gelasii pontificum Romanorum, caeterisque incarnationem Domini attinentibus usque ad capitulum 56, Gelasii tempore insertam esse codici probabile est, tum ex frequentibus atque acerbis concertationibus quae tum exarserunt occasione [Col. 0911D] Eutychianae haeresis, tum ex serie et ordinatione [Col. 0912A] rerum ipsarum, quae ad proximos Leonis successores pertinent.

Quatuor conciliorum Graecorum canones, qui omissi fuerant in anterioribus, Ephesini scilicet definitio, Antiocheni, Laodiceni et Constantinopolitani decreta cum Thelensi synodo, totum [(c) 1Kb] claudunt codicem. An eodem tempore addita, an diverso? non liquet. Constantinopolitani saltem canones post S. Gregorium Magnum subnexi sunt, ni fallor, codici: ejus enim tempore huic esse insertos ut credamus, vetat pontificis ejusdem testimonium asserentis Constantinopolitanos canones adhuc suo tempore receptos non esse. De Thelensi synodo quid judicandum sit inferius ostendemus dissertat. 15.



703 CAPUT III. De sinceritate codicis inquiritur, pluribusque asseritur argumentis.

1. Pro codicis hujus [(d) 1Kb] sinceritate primi argumenti [Col. 0912B] loco sit praemissa haec ejus descriptio, quae nullum eidem inesse fraudis vel indicium evincit. Vix enim, ac ne vix quidem fieri potuisset quin multa his capitulis miscuisset impostor quae consilium ejus proderent fraudemque aperirent. Nullus quippe hucusque supposititius fetus visus est, qui certas prae se non tulerit suppositionis notas ex quibus a sinceris scriptis dignosceretur. Cujus rei duplex modo occurrit ratio. Una, quod plerumque ab imperitis consarcinatoribus cudi solent miserae hujusmodi scriptiunculae, quas ita veritatis coloribus vestire ac ornare nequeunt, quin certa sponte erumpant indicia quae malam artem mendaciorumque artifices retegant. Altera ratio est, quod falsis hujusmodi scriptis quaeritur plerumque falsis seu juribus privilegiisque, seu dogmatibus patrocinium: quae cum unico mendacio fidem obtinere admodum difficile sit; aliorum mendaciorum advocari suffragium necesse est; quae dum eo consilio multiplicantur, contrario successu [Col. 0912C] evenire solet ut veritati magis patrocinentur quam mendacio, fraudemque eo amplius aperiant quo adornant curiosius. Nihil tale deprehendimus in hoc codice.

2. Ne ad fraudem faciendam recenter confictus esse credatur libellus, facit quod tertium ejusdem exemplar nostris prorsus simile devenit olim in manus viri eruditi Jacobi Pamelii, qui ex eo sextum canonem Nicaenum refert in notis ad librum sancti Cypriani de Unitate Ecclesiae. Nicaeni, inquit, concilii canon vulgo sextus ita legitur in codice venerandae antiquitatis D. Vedasti Atrebatensis, scripto ante annos plus minus octingentos: »Ecclesia Romana semper habuit primatum. Teneat autem et Aegyptus Libyae et Pentapolis; ita ut episcopus Alexandriae harum omnium habeat potestatem: quoniam et Romano episcopo haec est consuetudo. Similiter autem et qui in Antiochia constitutus est. Itaque et in caeteris provinciis privilegia salva sint Ecclesiarum.« Hactenus ille, inquit Pamelius, ita jam olim translatus ex Graeco [Col. 0912D] per Dionysium abbatem Romanum cognomento Exiguum, [Col. 0913A] ut patet ex ejus epistola ad Julianum presbyterum in calce dicti codicis; quem claruisse dicit Trithemius circa annum Domini 550. Versio 704 hujus sexti canonis Nicaeni eadem omnino est quae nostra, atque ex simili omnino codice desumpta. Quod longe clarius ac distinctius probatum habemus ex Alani Copi Londinensis dialogo I adversus Novatores ante centum annos edito: ita enim habet cap. 12: Canon ille (Nicaeni concilii) vulgo sextus, sed in hac Dionysii interpretatione decimus, cui titulus est inscriptus: de primatu Romanae Ecclesiae: his verbis exprimitur: »Ecclesia Romana semper habuit primatum. Teneat autem et Aegyptus Libyae et Pentapolis: ita et episcopus Alexandriae harum omnium habeat potestatem: quoniam et Romano episcopo haec est consuetudo. Similiter autem et qui in Antiochia constitutus est. Itaque et in caeteris provinciis privilegia salva sint Ecclesiarum . . . . « Verum hic fortasse quaeres, ubi deliteat haec Nicaenorum canonum interpretatio tam antiqua unde eam sim nactus. Istum sane thesaurum e tenebris [Col. 0913B] nuper primus eruit vir praeclare doctus, ad instaurandam veterum Theologorum Bibliothecam natus, Jacobus Pamelius: quem ut is mecum, qua est humanitate, sponte sua communicavit, ita ego nunc libentissime tecum: ut hinc etiam intelligas alia fuisse Nicaeni concilii quam nunc vulgo circumferuntur exemplaria, eaque ab his tum in ordine, tum in numero canonum diversa. Nam in hac Dionysii interpretatione recensentur canones quadraginta septem, quorum viginti in Graecis tum exemplaribus defuisse testantur haec ibidem verba, quae canonem vicesimum septimum consequuntur: »Item quae in Graecis non habentur, sed in Latinis codicibus reperiuntur.« In horum autem serie canones tricesimus et tricesimus quartus inscribuntur: alter, de appellationibus ad episcopum Romanum: alter, de retractanda synodo provinciali per vicarios episcopi urbis Romae, si fuerit appellatum. Monet adhuc Alanus Copus in extremo quadraginta septem canonum hanc clausulam esse appositam: »Canones [Col. 0913C] sive decreta concilii Nicaeni.« Denique haec subdit: Codex vero in quo haec Nicaeni concilii interpretatio descripta est, in Bibliotheca D. Vedasti Atrebatensis servatur, qui eam antiquitatis speciem refert, ut censeatur ab illis qui judicare de eo possunt, annis abhinc plus minus octingentis fuisse exaratus. Citatur idem Atrebatensis codex a Severino Binio in notis ad canonem 6 Nicaenum et ad concilium Sardicense: quem codicem Dionysianum similiter ac illi esse putat. Refert [(a) 1Kb] ibidem latitare in bibliotheca 705 Vaticana codicem ms. in quo descripti reperiuntur canones Nicaeni et Sardicenses sibi invicem annexi sine ulla distinctionis nota, quasi unius concilii canones fuerint: ut suspicari liceat codicem istum nostro esse similem.

In his Alani et Pamelii verbis plura quidem sunt emendanda. Errat scilicet uterque, cum hanc canonis Nicaeni 6 versionem Dionysianam esse existimat. [Col. 0914A] Non ita censuissent, si vel post excusum Dionysii codicem vixissent, vel illum consuluissent quem Moguntiae ann. 1525 edidit Joannes Wendelstinus, vel meminissent Leonis papae legatos eam translationem protulisse in concilio Chalcedonensi quinquaginta circiter annis ante conditum Dionysii codicem canonum. Errat etiam Alanus cum ex capitibus 30 et 34 codicis sui nostrique colligit alios Nicaeni concilii canones fuisse praeter viginti, qui in Graecis exemplaribus habentur. Errat denique dum Sardicenses Patres canonem suum de appellationibus mutuatos esse a Nicaenis verisimile putat in consequentibus verbis. Sed haec instituto nostro non nocent, nec impediunt quin fides maxima codici nostro ex illo Pamelii Alanique codice concilietur. Alter enim alteri simillimus est. Eadem quippe sexti canonis illius versio, idem ordinis numerus qui in utroque decimus est; idem etiam canon tricesimus cum eodem titulo: idem tricesimus quartus, etsi levicula in titulo diversitas. Totidem canones Nicaeni numerantur, nimirum quadraginta [Col. 0914B] septem cum hac ad calcem illorum clausula: Hi canones sunt vel decreta Nicaeni concilii.

Eumdem codicem Atrebatensem venisse etiam suspicor in manus Henrici Gravii professoris Lovaniensis, huncque ex illo deprompsisse constitutionem Honorii imperatoris ad Palladium PP. adversus Pelagianos, quam cum cardinale Baronio olim communicavit. Rescriptum illud, inquit is Annalium conditor ad annum Christi 418, num. 19, accepimus e latebris antiquitatis erutum a viro disertissimo piae memoriae, Henrico Gravio professore Lovaniensi, dum Romae ageret sub Gregorio XIV Rom. pontifice, jam ante vocatus a Sixto. Nactus est ipse ex codice monasterii S. Vedasti Atrebatensis.

706 3. Antiquitatem ac sinceritatem codicis probant aliquot monumenta quae in illo inveniuntur, vel antehac nunquam, vel a paucis annis edita, vel longe excusis exemplaribus emendatiora. Talia sunt rescripta imperatorum Honorii et Theodosii, unum [Col. 0914C] ad Palladium PP., alterum ad Aurelium Carthaginensem episcopum. Item aliud imperatoris Constantii ad Volusianum praefectum Urbi, una cum edictis Palladii et Volusiani, et Aurelii litteris: quae omnia edita sunt ab emin. card. Baronio ad annos 418, 419 et 420, ex Atrebatensi codice jam laudato, quaeque e nostris correctiora modo prodeunt. Tale est etiam oblongum Gelasii papae fragmentum epistolae ad Orientales episcopos, quod a Sirmondo nuper editum post appendicem Codicis Theodosiani, reperitur in nostro codice iisdem partibus truncatum. Denique fidei professio Faustini presbyteri et aliae fidei formulae nondum editae codicem, cui insertae sunt, a novitatis vel suppositionis nota vindicant. Nescio enim an hactenus ex subdititiis fetibus prodierint genuina antiquitatis monimenta vel ante non excusa, vel mendis purgata.

4. Accedat et aliud argumentum ex [(b) 2Kb] Ferrando [Col. 0915A] Ecclesiae Carthaginensis diacono. Hic titulo 214 suae Breviationis statutum refert, ut diebus Quinquagesimae genua non flectantur: ex concilio Sardicensi tit. 1, cum tamen sit iste canon 20 Nicaenae synodi. Nec librariorum error est, tum quia omnes Ferrandi editiones, Pithoeana, Altaserrana, Chiffletiana, Justelliana, omnesque cod. mss. ab iis consulti eamdem lectionem exhibeant; tum quia secundus Sardicensis apud Ferrandum respondet primo Dionysiano, tertius secundo, quartus tertio et ita deinceps: ut dubium non sit revera ab auctore ipso pro Sardicensi primo habitum esse canonem istum. Qua ratione, quo fato id contigerit, ignoratur. Ita hoc ego evenisse auguror. Venit in manus Ferrandi diaconi codex vetus canonum Ecclesiae Romanae nostro similis, in Africam scilicet vel per legatos Zosimi papae deportatus, vel illuc missus post eorum reditum ad partes transmarinas. Legimus certe in Africana illa synodo in qua de appellationibus ad sedem Romanam deferendis 707 actum est, dum Alypius de petendis authenticis [Col. 0915B] exemplaribus ab Orientalibus Ecclesiis verba faceret, Faustinum legatum haec concilii Patribus suggessisse: Sed haec ipsa, inquit, ad sanctum ac beatissimum papam nostrum scribere dignemini, ut et ipse integros canones inquirens, cum vestra sanctitate de omnibus constitutis tractare possit. Ex quibus credi potest integros canones istos, Nicaenos scilicet, et Sardicenses, sub una numerorum serie eisdem annexos, transmissos esse in Africam; quibus postmodum vigesimum canonem intertextum crediderim ex exemplaribus Tellonis et Tharistae ex Oriente missis. Cum porro errore confusionis illius detecto canones Sardicenses Africanis prius fere ignoti innotescere coeperunt, eosque suae collectioni inserere voluit diaconus ille Carthaginensis, eosdem decerpsit e codice Romano, et ab illo primo Sardicenses censuit numerandos, in quo Nicaenos desinere ex proprio Ecclesiae suae codice et usu noverat: nisi enim certum habuisset vigesimum illum Dionysianum pro Nicaeno apud [Col. 0915C] Afros non haberi, nunquam eum a Nicaenorum numero ablegasset; nec eumdem inter Sardicenses numerare primum potuit, nisi auctoritate alicujus codicis, qui Sardicensibus praefixum illum habuerit, quod rursus contingere vix aliter potuit, quam ex canonum utriusque synodi permixtione, vel potius alligatione, quae pro unius synodi canonibus utrosque haberi sineret. Nec ipsi nobis contradicimus, cum modo negamus canonem illum ab Afris pro Nicaeno habitum, vel pro canone in illis regionibus recepto; quin inferius ultro fatebimur genuflectendi ritum per diem Dominicum et Quinquagesimam paschalem apud Africanos viguisse: aliud enim est canonem repellere, et disciplinam eodem canone contentam recipere atque usurpare, sive ex antiqua consuetudine et traditione ecclesiastica, sive ex propriorum canonum praescripto.

5. Concentus exemplarium mss. hujus codicis, quae in variis bibliothecis, vel nunc adhuc asservantur, vel olim asservata esse narrant scriptores, illius [Col. 0915D] asserunt sinceritatem. Quatuor sunt ejusmodi: Thuaneum, quod ipsi vidimus et evolvimus, ac ante nos Sirmondus, Salmasius, Chiffletius, Justellus, et Voellus; Oxoniense, cujus apographum penes me est, quodque in Catalogo mss. Oxoniensium numeratur; Atrebatense, a Baronio, Gravio, Pamelio, Binio et [Col. 0916A] Alano Copo laudatum; [(a) 1Kb] Vaticanum, quod vidit Sirmondus.

708 6. Arcessitur etiam ex ipsa translatione canonum Orientalium, quae in hoc codice reperitur, non spernendum pro ejus sinceritate et antiquitate suffragium. Versio quippe illa ipsa est quae ante Dionysianam in Ecclesia Romana et per plures forte usurpabatur Occidentis Ecclesias. Apud Africanas enim Hispanasque Ecclesias in usu fuisse translationem illam canonum quae in Isidoriana collectione habetur, quaeque nostrae, paucis exceptis, similis est, eruditorum est virorum sententia. De Gallicanis quod idem opinantur nonnulli, verum non esse ostendemus [(b) 1Kb] in dissertatione de codicis Dionysiani usu in Galliis: quae videlicet Rufini versionem canonum Nicaenorum in usu habuerunt saltem usque ad Caroli Magni tempora. Sufficit porro ut in Africanis Ecclesiis viguerit, quod Ferrandi Carthaginensis diaconi Breviatio canonum probat; et in Hispanicis, quod ex Martini Bracarensis collectione suadetur, ut ejus antiquitas [Col. 0916B] pretiumque in comperto sint. Versionis porro canonum Orientalium sinceritas integrae collectioni auctoritatem conciliat, fidemque commendat collectoris. Etsi quaedam sunt loca (ut revera non pauca reperiuntur) quae, ut disciplinae Romanae accommodarentur, mutationem aliquam passa fuerunt, qua ab Isidoriana discrepare probatur, [(c) 1Kb] haec non modo ejus codicis integritatem in dubium non vocant, sed confirmant magis: hanc enim diversitatem inducere in codicem antiquum, quae disciplinae pariter antiquae concineret, tentasset nunquam aut cogitasset impostor novitius juxta atque imperitus.

7. Similem codicem, in quo Sardicenses canones Nicaenis mixti annexive haberentur, visum vel a se vel ab aliis indicat Hincmarus, cum refutandam scribit falsam opinionem de quorumdam scriptis exortam, quod Nicaenum concilium tempore Julii PP. fuerit celebratum. Haec quippe falsa opinio nata videtur ex utrorumque canonum permixtione. Cum enim in [Col. 0916C] Sardicensibus Julii PP. mentio habeatur, sub quo habita est, iidem autem Nicaenis annexi pro Nicaenis haberentur, hinc errandi occasio data incautis lectoribus, qui canones illos omnes, Nicaenumque adeo concilium, sub eodem Julio celebratum esse sibi persuaserunt.



709 CAPUT IV Eum codicem proprium fuisse Romanae Ecclesiae

Asserta codicis sinceritate, restat ut eumdem Ecclesiae Romanae proprium fuisse certis ostendamus: quod operosum meo quidem judicio non est. Quaecunque enim codicis Romani supersunt sive in epistolis pontificum Urbis, sive in aliis monimentis vestigia, lustranti nostrum codicem sponte occurrunt.

Primum enim ipsa codicis [(d) 1Kb] confusio, qua offensus Laurentius quidam Dionysium Exiguum ad novum cudendum impulit, Romanum clamat codicem. Quae quidem confusio magna esse debuit, cui videlicet [Col. 0916D] satis non esset medicam manum adhibere, sed quae opus plane novum posceret. Vix tamen major esse potuit ea, qua codex noster laborat. 1o Quoad translationem, quae paraphrasi aliquot in locis similior est quam translationi. 2o Quoad canonum distinctionem et integritatem: aliqui enim omittuntur, ut [Col. 0917A] vigesimus Nicaenus et Gangrensis quartus; alii ejusdem concilii in unum conflantur; quidam etiam nonnullorum conciliorum miscentur aliorum canonibus; quidam truncantur, quidam amplificantur. 3o Quantum ad ordinem, cum conciliorum decreta pontificum decretis misceantur, nec pro aetatis suae ordine collocentur, sed posteriora praeponantur prioribus, topica oecumenicis. Neque tamen haec confusio codicis auctoritati detrahit quidquam: sua enim ratione haec confusio nititur, nec ordine vacat ipsa ordinis perturbatio; inde nimirum orta, quod obscuriores quandoque canonum regulae luce paraphrasis indigerent: quod ante Chalcedonensem synodum nullis nisi Nicaenis canonibus astringi se Romani existimaverunt, nec eis alias regulas admittere placuit, nisi quas Ecclesiae suae consuetudini ac moribus convenire censuerunt. Inde factum ut eas aliqua immutatione facta suis usibus accommodarint, nec alio ordine digestae reperiantur in codice, quam serie temporis, per quod visum et earum unasquasque in usum recipere.

[Col. 0917B] 2. Codicis [(a) 1Kb] praefatio declarat ad usum Ecclesiae Romanae ipsum esse concinnatum. Quid enim aliud indicant haec verba de Nicaena 710 fidei expositione? Quam sancta, inquit, et reverentissima Romana complectitur et veneratur Ecclesia. Quid quod mediantibus Victore atque Vincentio religiosissimis Romanae sedis presbyteris esse prolatam asserit? Nonnullas etiam subnexas esse regulas, quas memorata suscipiens confirmavit Ecclesia. Eamdem nullis synodicis decretis, sed Salvatoris voce esse praelatam ac primatum obtinuisse. Denique quidquid ibi de Romanae Ecclesiae fundatione ac fundatoribus privilegiisque scribitur, argumento est pro illa codicem esse exaratum.

Erit tamen qui vel ex hac praefatione totum codicem explosum velit. Siquidem et anachronismis laborat, quos admisisse Romani codicis auctores, probabile non est: et praeterea praefatio illa impostoris Isidori fetus esse videtur; cum eam suae canonum Nicaenorum editioni praefixerit. Quod enim adversus [Col. 0917C] Justellianum codicem excipit Joannes David, ne pro antiqua collectione Latina habeatur, procul dubio adversus nostrum urgere non omittet: scilicet in inscriptione concilii Nicaeni legitur habitam eam esse Constantino Augusto et Licinio Caesare. At quae, inquit ille, impostoris inscitia: quisve eam ferat tribui primae Latinorum collectioni? Constat enim Licinium ante annum Christi 325 esse occisum, ac proinde [(b) 1Kb] consulatum gerere non potuisse anno illo 25 vel 28 quorum alter concilii celebrationi assignatur ab omnibus scriptoribus seu chronologis.

At vereor ego ne parum scita sit haec inscitiae accusatio, quae et pluribus codicibus mss. irrogatur, et Eusebium Historiae ecclesiasticae principem petit. Non solus enim codex Justellianus eam epocham habet, sed et alius quem Cresconianum appellat Baronius, [Col. 0918A] et Isidori Mercatoris codex, quem procul dubio ex antiquioribus transcripsit. Istud porro dubium non est ex Eusebio haustum, quo tunc temporis unico fere utebantur Occidentales post Hieronymianam Chronici translationem; quod et praefationis hujus, quam expendimus, finis demonstrat. Porro Eusebius Nicaenam synodum trecentesimo vicesimo quarto Christi anno assignat, aut assignare videtur, Licinii vero senioris obitum anno trecentesimo vicesimo septimo. Secundum quam epocham, liquet Licinium potuisse [(c) 2Kb] imperatorem 711 eo anno appellari quo synodus congregata, absque inscitiae nota, qua simul non aspergatur Eusebius.

Sed et Idatii Fasti consulares occisum Licinium produnt sub Paulini et Juliani consulatu, qui Nicaenae synodo vulgo assignatur et in trecentesimum vicesimum quintum Christi annum incidit. Quo posito, quid vetat eodem anno et congregatam synodum mense Junio, Licinio adhuc in vivis agente, et eumdem Licinium postea occisum? Etsi porro nec Eusebii, [Col. 0918B] nec Idatii numerandi ratio probetur, sufficit tamen ut nota temporalis ex altero eorum in praefationem codicis transcripta, nihil hujus fidei et auctoritati detrahere posse judicetur: cum facile fuerit tam celebrium scriptorum errore abripi praefationis auctorem, hujusmodi chronologicis apicibus discutiendis minime assuefactum.

Sed hujusmodi responsis alterum addimus, quo Joannis Davidis objectio, nisi spes me fallat, exsuffletur. Quid enim vetat quominus de Licinio juniore sermonem hic esse contendamus? Is quippe Licinius cum Crispo Caesar jampridem erat appellatus; cumque ex Eusebii Chronico usque ad annum Christi trecentesimum vicesimum nonum Licinio seniori patri suo supervixerit, et ipsi synodo Nicaenae pluribus etiam annis, manifestum est hanc Constantino et Licinio Caesaribus esse celebratam ex Eusebii mente.

Jam ad alterum objectionis caput quod attinet, [Col. 0918C] quamvis Isidorianae synodi Nicaenae editioni praefixa inveniatur ista praefatio, non eam ob rem suppositio nis argui debet; sed contra verosimillimum est pseudo-Isidorum illum tot commentitiis scriptis celebrem, praefationem istam suffuratum esse, virumque plagiatui assuetum eam suo operi quasi propriam praefixisse: quod pluribus [(d) 1Kb] argumentis probatum imus.

1. Isidorus eam solius concilii Nicaeni praefationem inscribit: Praefatio Nicaeni concilii: quam tamen eo fine scriptam liquet, 712 ut integro alicui regularum ecclesiasticarum codici praefigeretur: ita enim in praefatione: Nam et [(e) 1Kb] nonnullae, inquit, regulae subnexae sunt, quas memorata suscipiens confirmavit Ecclesia Romana.

2. Nihil [(f) 1Kb] est in Isidoriano codice quod eum Ecclesiae [Col. 0919A] Romanae proprium indicet: nihil econtra in praefatione elucet quod eam non clamet codici Romano appensam.

3. Isidori opus non esse manifestum est ex Gelasii papae decreto de apocryphis scripturis, quod Hormisdae ab aliis tribuitur. Totum enim fere scriptum istud legitur praefationis vice decreto huic annexum. At sive Gelasius, sive Hormisdas hujus decreti auctor sit (quod postremum codex noster, ut et Dionysianus probabile reddunt, qui cum multa Gelasii habeant, [(a) 1Kb] decretum tamen istud tam codici proprium non continent): uterque, inquam, illorum pontificum auctore collectionis Isidorianae antiquior est, ut is potius ab illis vel a nostro codice accepisse credendus sit, quam ex eo alii.

Firma igitur, ni fallor, manet probatio, quam ex praefatione elicimus, ut codicem Romanae Ecclesiae probemus fuisse proprium.

Tertiam probationem arcessimus ex citato [(b) 1Kb] Gelasii seu Hormisdae decreto: ex alieno enim codice [Col. 0919B] pudor vel religio fuisset alterutri praefationem integram in suum transferre, at ex suo non item.

4. Canon [(c) 1Kb] sextus Nicaeni concilii a Paschasino legato sedis apostolicae codem modo lectus est actione 16 concilii Chalcedonensis, quo habetur in nostro codice; ut ex eodem omnino desumptus esse intelligatur. At dubium non est quin ex proprio Romanae Ecclesiae codice canonem istum decerpsisset Paschasinus, uti Constantinopolitani ex suo eumdem protulere. Unum obstare videtur, quod videlicet sextus canon a Paschasino numeretur, qui decimus est in codice. Istud porro non est grave momentum. Primum enim facile fuit 713 sextum pro decimo repositum esse a scriba vel aliquo synodi emendatore, qui animadvertens in aliis omnibus sive Graecis, sive Latinis, sive aliarum regionum codicibus canonem istum pro sexto haberi, atque eo numero notatum fuisse a Constantinopolitanae Ecclesiae secretario, non dubitavit mendosum esse Romanum numerum atque [Col. 0919C] ita utrobique sextum esse voluit. Deinde facile fuit ut in Graeco exemplari pro irrepserit, demptis scilicet ex posteriori duabus litterulis et , ac deinde ex Graeco Latinum male corrigi. Denique Paschasinus ipse, qui non ignorabat canonem istum passim pro sexto, et forte in sua Siciliae Ecclesia, haberi, sextum etiam a se nominandum esse censuit: ne contentione ex illa diversitate numeri vel codicis exorta, Orientales adversus Romanum codicem velut corruptum insurgerent: quod sapientissimi legati fuit praevenisse.

5. Nonnulla sunt etiam in contextu codicis quae, in gratiam Ecclesiae Romanae addita, eum pro ejusdem usu confectum esse indicant; velut [(d) 1Kb] illa est parenthesis quae in epistola Innocentii papae I ad Victricium Rothomagensem legitur: Cujus (Ecclesiae Romanae) in omnibus causis debet reverentia custodiri. Cum enim haec desideretur in codice Dionysii abbatis, nec eam in venerandae antiquitatis codice San-Germaniano, quem mille annorum esse aiunt, invenerimus, [Col. 0919D] facile quisque adducetur ut credat a codicis Romani auctoribus additam, jure suo se uti autumantibus, [Col. 0920A] cum in epistola Romani pontificis anquid addebant, quod ad ejus illustrationem faceret. Nec temere quis existimaverit ex hoc fonte illam parenthesim in plures deinde editiones derivatam. Potuit etiam parenthesis illa in textum irrepsisse ex nota marginali studiosi alicujus, qui Osii meminerat dicentis in Sardicensi concilio: Si placet, sancti apostoli Petri memoriam honoremus.

6. Vigesimus octavus Chalcedonensis concilii canon in eo codice [(e) 1Kb] desideratur: quem revera Romano codici insertum non fuisse certum est.

7. Ex pluribus priscorum Romae episcoporum epistolis, atque ex canonibus in Africam a Zosimo papa missis sub Nicaenorum canonum nomine, quamvis Sardicenses eos fuisse jam in confesso sit, certum pene hactenus fuit apud eruditos Romanam Ecclesiam utriusque concilii canones habuisse 714 sibi invicem vel immixtos vel subjectos sine ulla distinctionis inter utrosque nota: cumque novatores Zosimo affectati mendacii ac meditatae imposturae crimen [Col. 0920B] procacibus verbis impingere praesumpserunt, nihil melius nostri habuere quo calumniam repellerent, quam ut modeste faterentur pro Nicaenis canonibus Sardicenses ab illo habitos, et assererent id ex eo profectum, ut scribit Marca (Lib, VII de Concord. sac. et imp., cap. 16), quod ea tempestate canones Nicaeni et Sardicenses in eodem volumine descripti essent nullo discrimine adhibito, sub titulo canonum Nicaenorum. Probabilis quidem, addit ille, conjectura, si vetusti codicis auctoritate niteretur, qui nondum emersit e tenebris. Immo vero jam ex parte emerserat [(f) 1Kb] opera Alani Copi, in primo dialogo, sufficiebatque pars edita, ut haereticorum pervicacia retunderetur; sed nunc tandem codex integer prodit in lucem, ejusque ope probabilis catholicorum scriptorum conjectura in certum jam evadit argumentum, quo simul et pia pontificis memoria maledicentibus linguis eripiatur, et codex ipse Romanus fuisse pronuntietur. Quod enim in marginali annotatione loci superius descripti [Col. 0920C] Stephanus Baluzius istud in codicem Christophori Justelli transferre videtur, pace illius dixerim, [(g) 1Kb] defendi non potest. Nihil quippe est in eo codice Justelli quod Zosimum in errorem potuisset inducere. Subjiciuntur quidem Sardicenses canones Nicaenis; at et suis utrique numeris titulisque discernuntur, et Nicaenorum subscriptiones, quae horum calci adjiciuntur, utrosque ab invicem dividunt, vetantque ne Sardicenses pro Nicaenis, vel hi pro illis accipiantur.

8. Constat ex Innocentii papae epistolis duabus [(h) 1Kb] Antiochenos canones ab eo rejectos fuisse: quod argumento est eosdem in Romano tunc codice non apparuisse. Non absunt quidem iidem canones a nostro; sed ita extra ordinem positi, rejecti scilicet ad calcem, ut manifestum sit nonnisi post diuturnum ab aetate Innocentii intervallum, immo et post Gelasii aetatem canones fuisse superadditos: quod in ullo alio codice non deprehenditur.

9. Ex Constantinopolitanis canonibus argumentum non absimile elicitur, qui scilicet ad finem tantum [Col. 0920D] codicis jacent, etiam Antiochenis inferiores. Et revera perspicuum est ex Leone nostro atque etiam ex [Col. 0921A] Gregorii Magni epistola 31 libri sexti, sero 715 admodum vel innotuisse Romanis, vel ab iis auctoritate donatos: Romana, inquit, Ecclesia eosdem canones vel gesta synodi illius (Constantinopolitanae I) hactenus non habet, nec accipit: in hoc autem eamdem synodum accepit quod est per eam contra Macedonium definitum. Quod saltem verum est de posterioribus hujus concilii canonibus, quae nec in Dionysiana collectione habentur, nec in aliis plurimis antiquioribus. At nec priores tempore Leonis nostri fuisse in ea Ecclesia receptos, et ex hujus litteris patet, et ex Lucentii legati in Chalcedonensi concilio contradictione (Act. 16), qua constanter asseruit Constantinopolitanos canones, qui ab Actio lecti sunt, inter canones locum non habere.

10. Nonnulli canones conciliorum topicorum, ita in codice recepti sunt, ut prius tamen [(a) 1Kb] ad Romanam disciplinam sint accommodati. Talis est Ancyranus decimus, quem ille undecimum numerat. Cum enim canon secundum alias omnes versiones decernat: [Col. 0921B] Ut diaconi qui ad nuptias post ordinationem transierint in ministerio perseverare permittantur, si in ipsa ordinatione protestati essent velle se conjugio copulari, nec ita se posse permanere: idem canon in nostro codice hujusmodi diaconos jubet in clero tantum manere, et a ministerio abjici. Haec etiam ultima verba: Laicam tantum communionem recipientes, de suo addiderunt Romani codicis auctores. Neque hoc discrimen in versionum diversitatem refundi potest: cum Isidoriana versio, quae, paucissimis exceptis, cum nostra eadem est, genuinam canonis disciplinam repraesentet: nec in clero tantum, sed etiam in ministerio diaconos hujusmodi manere permittat.

Cum omnes versiones codicesque ab hujus versione discrepare dicimus, excipiendus est Martinus Bracarensis, qui [(b) 1Kb] ex antiqua canonum translatione suam collectionem concinnavit; veteri, inquam, translatione, non ut est apud Isidorum Mercatorem, sed qualis primitus erat in Romano isto codice. Cum enim [Col. 0921C] Isidoriana versio recedat a nostra hujus canonis Ancyrani versione, non modo quoad verba, sed et quoad sensum ipsum et disciplinam canone sancitam; huic econtra Martiniana concinit, eamdemque cum Romana regulam in ordinatione diaconi servandam indicit: Diaconus, inquit parte I, cap. 39, qui eligitur, si contestatus fuerit pro accipiendo matrimonio, 716 et dixerit non posse in castitate permanere, hic non ordinetur. Quod si in ordinatione tacuerit, et ordinatus fuerit, et postea matrimonium desideraverit, alienus sit a ministerio et vacet a clero. Ubi vides diaconum illum a castitatis proposito alienum vel non ordinandum, ut Martinus, vel si fuerit ordinatus, a ministerio, ut codex noster habet, abjiciendum pronuntiari, si ad nuptias convolarit. De eo vero qui tacens ordinatus fuerit, si contraxerit matrimonium, jubet et a ministerio amandari, et abstinere a clero, quod codex noster pariter statuit, aliis hujusmodi diaconum in clero residere permittentibus. Atque hunc Ancyranum canonem 10 ita olim lectum fuisse in codice Romano [Col. 0921D] innuere videtur canon 13 quinisextae synodi, cum Romani canonis meminit: Quoniam, iuquit, in ordine canonis in Ecclesia Romana traditum novimus, ut promovendi ad diaconatum vel presbyteratum profiteantur se non amplius suis uxoribus conjungendos, etc; videtur enim [(c) 1Kb] codicem canonum Ecclesiae Romanae his verbis indicare; . Magis autem aliis his verbis, quae [Col. 0922A] post pauca subjiciuntur in eodem canone: Sed neque ordinationis tempore ab eo postuletur ut profiteatur se a legitima cum uxore consuetudine abstenturum. Canonem enim 10 Ancyranae synodi videntur mihi petere ista sanctione quinisextae synodi Patres. Utut sit de isto canone, majoris procul dubio auctoritatis est pro confirmatione codicis nostri Martini Bracarensis cum eo consensus in mutandis Ancyrani canonis disciplina atque contextu: quod a Martino factum esse ex Orientalis licentiae odio scribit Antonius Augustinus de emendatione Gratiani lib. I, dial. 10. C. cur Martinus ab archetypo discessit? ait unus e colloquentibus. A. cum in Occidente esset, respondet alter, noluit Orientis licentiam imitari. Dicendum potius existimarim, istud Martinum ex antiqua versione Latina hausisse, quae apud Romanam Ecclesiam in usu erat. Ut enim errant Garsias Loaysa, Franciscus Florens et plerique recentiores, cum hunc auctorem [(d) 1Kb] Graecum origine fuisse scribunt, quem diserte Pannonium asserunt Gregorius Turonensis lib. V Histor. [Col. 0922B] Franc., c. 38; Aimonius monachus lib. III de Gestis Francorum, cap. 38, et ex ejus Epitaphio Aubertus Miraeus in Scholiis ad Isidorum: ita allucinantur, qui eum novae 717 translationis canonum auctorem praedicant. Tria solummodo a se praestita aperit ipse in praefatione sua ad Nitegesium. Primum enim, quia multa immutata putavit in ea versione, quae tum per Hispaniarum Ecclesias circumferebatur, ea conatus est restituere, et, ut ipse loquitur, emendatius restaurare. Deinde cum et aliqua simplicioribus viderentur obscura, ea simplicius exponenda esse censuit. Denique omnes canones in duas classes distribuit, quarum una qui ad clericos, altera qui ad laicos pertinent, continentur. Id porro totum non ad Graecorum exemplarium, sed ad veteris seu Romanae translationis fidem perfectum est. Videbat enim Martinus versionem canonum, quae apud Hispanos in usu erat, quaeque ea ipsa fuisse videtur, quae in Isidoriana collectione modo legitur, in multis ab illa discrepare, [Col. 0922C] quae apud Romanos vigebat, nec dubitandum putavit quin Romana purior esset et pristinae sinceritati concineret magis. Quamobrem ad illius sensum revocavit Hispanensem canonum codicem: nonnullis tamen vel de suo additis, vel abbreviatis, ut obscurioribus locis lux affulgeret. Et haec, ni fallor, origo est discriminis trium illorum codicum, qui licet eamdem versionem antiquam usurpent, tot tamen locis a se invicem discrepant.

Jam ut ad canonem Ancyranum redeamus, facile est ex dictis investigare, cur Martinus (quod quaerebat Antonius Augustinus) ab archetypo discessit? Non quia cum in Occidente esset, noluit Orientis licentiam imitari: persuadere enim mihi vix possum, id quemquam auctoritate privata tentasse, ut in canonis ab universa Ecclesia jam recepti versione ita recederet a sensu canonis, ut eum subverteret omnino: immo et hoc maxime in canonum translatoribus redarguit Martinus, quod eorum vel oscitantia, vel ignorantia nonnulla immutata essent. Sed cum ipse Romanae [Col. 0922D] versioni uni attenderet, et illius aliarumque Ecclesiarum disciplinae, ad quas Hispanorum codicem censuit emendandum; in sensum a canonis mente alienum incautus incidit, multaque insuper ex proprio ingenio inseruit, canonum ad simpliciorum captum accommodandorum gratia. Nec tamen ea in re culpandus auctor, qui non codicem canonum proferre instituit, sed capitula ex Graecorum synodis collecta, [Col. 0923A] ut habet epistolae ejus inscriptio, et probat ipsa methodus operis, in quo multa abbreviata, interpolata, aliave ratione mutata cernuntur, 718 in quo nec synodorum canonumve ordo servatur, nec unde unumquodque capitulum sumptum sit, ascriptum est, et nonnulla etiam capitula ex diversis diversarum synodorum canonibus conflata apparent. De hujus collectionis auctoritate, usu et approbatione non est hic dicendi locus: unum hoc dico, videri mihi plus ei, quam par sit, tribui: non liquet enim eam vel ad concilium Lucense missam, vel ab illo aliove susceptam ac auctoratam. Altum de eadem apud Hispanenses synodos silentium: ex quibus potius certum videtur antiquae versionis et codicis usum in Hispaniarum Ecclesiis perseverasse.

11. Ex capitulis de gratia et libero arbitrio, Coelestino papae olim ascriptis, nunc vero Leoni assertis, [(a) 1Kb] constat Africanae Ecclesiae decreta adversus Pelagianos Romano codici inserta fuisse; quae nec in Justelliano, nec in alio quovis, qui Dionysiano antiquior [Col. 0923B] sit, reperire est; jacent vero in nostro, non sola quidem, ut apud Dionysium, sed Romanorum pontificum epistolis ea de re in Africam scriptis immixta, qualia fuisse indicant laudata capitula.

12. Non infirmum assertionis nostrae argumentum est, quod non solum codex in fronte habet Nicaenos canones Sardicensesque consequenter, sed quod etiam in ea tempora desinat, quibus novus Dionysii codex veterem [(b) 1Kb] jam ulterius non amplificatum in desuetudinem abire jussit: quod post aetatem contigit Gelasii papae qui postremus est eorum pontificum quorum decreta in codice apparent.

13. Ad codicem nostrum attendere mihi prorsus videtur [(c) 1Kb] Gelasius ipse, quem modo laudavimus, in priori tractatu, quem cum altero luce donavit Jacobus Sirmondus in appendice codicis Theodosiani pagina 182, ubi ex ordine inter praecipuas Ecclesiae sedes constituto argumentatur, atque ex Nicaeno judicio. Secundae, inquit, sedis antistitem nec expellere [Col. 0923C] quisquam, nec revocare sine primae sedis assensu vel potuit, vel debuit. Nisi forte, confuso jam ordine rerum atque turbato, nec prima, nec secunda, nec tertia sedes debeat observari, vel suscipi secundum antiqua statuta majorum . . . Qua enim ratione, vel consequentia aliis sedibus defendendum est, si primae beatissimi Petri sedi antiqua et vetusta reverentia non defertur, per quam omnium sacerdotum dignitas semper est roborata atque firmata, trecentorumque decem et octo Patrum invicto et singulari judicio vetustissimus judicatus 719 est honor? utpote qui Domini recordabantur sententiam: Tu es Petrus, etc. Enimvero quod de ordine sedium affertur hic a pontifice, quem ordinem secundum antiqua statuta majorum esse asserit, non legitur in ulla synodo constitutum. Ex Nicaeno enim sexto canone hoc elici vix potest, nisi indirecte, nec de isto ordine constituendo vel confirmando illic sancti Patres laboravere, neque auctoritatem tantae synodi obtendere omisisset Gelasius, si quid hujusmodi ab illa novisset decretum. Constantinopolitanam [Col. 0923D] synodum, quae eumdem ordinem innuit, non est verosimile Gelasio in mentem venisse, cum et a Romana Ecclesia tunc recepta non esset, et longe tunc abesset ut Gelasius hujus concilii auctoritati deferre vellet, quae secundas Constantinopolitano antistiti dederat. Vel igitur huic ob oculos versabatur quod ex antiqua traditione ac vetustissima consuetudine refertur in praefatione codicis nostri de [Col. 0924A] ordine primarum sedium: quam consuetudinem pariter commemorat sextus canon Nicaenus cum administrationis illarum limites ponit, et septimus cum de Jerosolymitanae sedis praerogativa decretum sancit; vel si sextum canonem Nicaenum innuere voluit, certe non ex alia versione quam quae in nostro codice legitur: ubi disertis verbis Ecclesia Romana semper primatum habuisse, vel semper habere debere dicitur.

Haec eadem versionis nostrae verba codicemque nostrum attendit procul dubio, cum scribit continuo, quod trecentorum decem et octo Patrum invicto et singulari judicio vetustissimus judicatus est honor sedis Romanae, quodque deferri debeat primae beatissimi Petri sedi antiqua et vetusta reverentia, per quam omnium sacerdotum dignitas semper est roborata atque firmata. Ubinam scilicet gentium vetustissimus primatus honor Romanae sedis judicatus est, nisi ubi decretum, quod Ecclesia Romana semper primatum habeat vel habuit. Quis vero codex praeter nostrum [Col. 0924B] unum verba haec unquam exhibuit? Ad quem etiam canonem referas antiquam illam reverentiam, vetustissimumque honorem, quo omnium sacerdotum dignitas firmata, nisi ad Sardicensem III, qui episcopis in synodo damnatis concessit ut causam suam in alio judicio denuo ventilari postulare possent, simulque decrevit ut secundi hujus judicii decernendi cura ac sollicitudo deferretur Romano pontifici, quo in eo Petri memoria honoraretur. Quod si aliquis, inquit, adjudicatus fuerit episcopus in aliqua causa, et putat se bonam habere causam, ut iterum concilium renovetur; si vobis placet, sancti apostoli Petri memoriam honoremus, ut scribatur Romano episcopo, etc. 720 Porro hoc Nicaenae synodo tribui a Gelasio non potuit, nisi ex codicis auctoritate, qui nostro similis esset, Nicaenosque ac Sardicenses canones haberet sibi invicem sine discrimine ac sub una serie annexos.



CAPUT V. Objectiones adversus codicis sinceritatem expenduntur; ac primum, quae ex vigesimi canonis Nicaeni omissione repeti potest.
[Col. 0924C]

Probata satis, ut opinor, codicis nostri sinceritate, assertoque ejusdem usu in Ecclesia Romana, restat ut quidquid contra utramque hanc instituti nostri partem potest objici, in medium afferamus. Unum quidem et alterum jam excussimus, quod ex nomine Licinii inscriptioni synodi Nicaenae inserto, et ex codicis praefatione repetebatur. Sed aliud jam occurrit dubium ex ipsorum canonum Nicaenorum numero et integritate enascens. Deest quippe in codice nostro [(d) 1Kb] canon ultimus illius synodi, quem rejectum fuisse ab Ecclesia Romana non usquequaque probabile videtur.

Erit qui repondeat hoc in scribarum oscitantiam rejiciendum esse, qui canonem illum aliud cogitantes omiserunt. Verum haec responsio mihi non arridet. Si enim scribarum error esset, vix accidere potuisset [Col. 0924D] ut plures codices eodem errore infecti essent, vel ut tria exemplaria, quae sola in notitiam nostram venere, Gallicum unum, alterum Anglicanum, tertium Gallo-belgicum ex eodem corrupto fonte fluxissent. Etsi vero integrum Atrebatense exemplar non viderim ego, conjicio tamen in eo canonem ultimum Nicaeni concilii desideratum esse: nam canones, qui trigesimus et trigesimus quartus illic numerantur, [Col. 0925A] iidem sunt in nostro codice: cum ex vigesimi illius canonis additione deberent esse trigesimus primus et trigesimus quintus.

Dubium igitur non est quin ex consilio omissus sit canon iste; nec aliam ob causam, opinor, quam quia receptus ab Ecclesia Romana non fuerat, nec forsan in Occidentalibus partibus. Haec sunt canonis verba ex Dionysiana versione.

Canon 20 Nicaenus: Quoniam sunt quidam in die Dominico genuflectentes, et in diebus Pentecostes; ut omnia in universis locis consonanter observentur, placuit sancto concilio stantes Domino vota persolvere.

Durus forsan videbitur iste sermo, et qui non possit audiri, canonem scilicet oecumenici concilii, illiusque praesertim, quod summa totius orbis veneratione consecratum est, ab aliquibus Ecclesiis usu receptum 721 non fuisse. Sed durius non est, canonem a synodo sancitum alicubi usu non recipi, quam eumdem postea in desuetudinem, quod plerumque fit, abire. Deinde si ad celebrem sancti Augustini [Col. 0925B] de variis Ecclesiarum consuetudinibus regulam attentiores effeciamur, omnis cessabit sinistrae hac in re suspicionis occasio. Ad haec, inquit ille (Epist. 118, ad instit. Januarii, cap. 5), ita respondeo: ut quid horum sit faciendum, si divinae Scripturae praescribit auctoritas, non sit dubitandum quin ita facere debeamus ut legimus, ut jam non quomodo faciendum, sed quomodo sacramentum intelligendum sit, disputemus. Similiter etiam, si quid horum tota per orbem frequentat Ecclesia. Nam hoc quin ita faciendum sit disputare, insolentissimae insaniae est. Sed neque hoc, neque illud inest in eo quod tu quaeris. Restat igitur, ut de illo tertio genere sit, quod per loca regionesque variatur. Faciat ergo quisque quod in ea Ecclesia, in quam venit, invenerit. Non enim quidquam eorum contra fidem fit, aut contra mores hinc inde meliores. His enim causis, id est, aut propter fidem, aut propter mores, vel emendari oportet quod perperam fiebat, vel institui quod non fiebat.

[Col. 0925C] Nemo certe dixerit morem illum per diem Dominicum et Quinquagesimam paschalem standi inter precandum, vel fidem attinere, vel bonos mores: ut necesse fuerit Romanam vel aliam quamvis Ecclesiam post Nicaenam synodum a sua consuetudine ad aliam transire, et spreto genuflectendi more stationis per illos dies morem amplecti, si de genibus orare consuevisset jam a temporibus apostolorum: quandoquidem vel fidei vel morum tantummodo causa emendari oporteat quod fiebat, vel institui quod non fiebat. Ipsa quippe mutatio consuetudinis, etiam quae adjuvat utilitate, novitate perturbat. Quapropter quae utilis non est, pertubatione infructuosa consequenter noxia est: quemadmodum eodem loco scribit sanctus Augustinus.

Nec ea mens fuit santissimae synodi, ut decreto suo omnes universi orbis Ecclesias ad eum morem observandum compelleret: sciebat enim, ut summum piaculum est unam per omnes Ecclesias fidem non vigere, non easdem morum regulas; ita liberrimum [Col. 0925D] semper fuisse caeremonias disciplinamque ipsam per loca terrarum regionesque variari. Totum hoc genus rerum, inquit idem Augustinus, liberas habet observationes. Nec disciplina una est in his melior gravi prudentique Christiano, quam ut eo modo agat, quo agere viderit Ecclesiam ad quamcunque forte devenerit. Quod enim neque contra fidem, neque contra bonos mores injungitur, indifferenter est habendum, et pro eorum inter quos vivitur societate servandum est.

Porro si de sabbati jejunio, de quotidiana communione corporis et sanguinis Domini, de sacrificii eucharistici oblatione et aliis longe majoris momenti consuetudinibus istud intelligit Augustinus; quam [Col. 0926A] potiori jure hoc idem existimasset de more 722 Deum stando precandi per diem Dominicum et paschalem Quinquagesimam, qui cum fide et morum regulis commune nihil habet, et ita in seipso est , ut contraria consuetudo genuflectendi pro aliorum locorum et temporum usu longe potior videatur?

Hoc igitur observandum de Nicaenis canonibus seu definitionibus, eorum si quae fidem spectant, aut bonos mores, vel generalem Ecclesiae ac superioris ordinis disciplinam, per universalem Ecclesiam ita auctoritatem habere, ut qui secus, quam synodus illa decrevit, attentarit, anathematis mucrone confodiendus sit. Talia sunt sacratissimum fidei symbolum, et decreta de ordinandorum delectu, de metropolitanorum auctoritate, de clericorum cum mulieribus cohabitatione, de haereticorum baptismo, ordinatione, receptione, de usuris et caeteris ejusmodi. Alia vero sunt quae caeremoniarum ac minutioris disciplinae finibus continentur: et haec, quia ex cognitione [Col. 0926B] corruptelae, quae in Orientales quasdam Ecclesias irrepserat, profluxerunt, ad earumdem praecipue Orientalium Ecclesiarum usum sunt condita a synodi Patribus, quos inter vix pauci erant Occidentalium partium episcopi. Et vero cuique antiquos poenitentialis disciplinae canones, vel ordinationum ritus ac regulas curiosius perlustranti liquido apparebit, non in dissitis modo a se invicem regionibus diversos usus, diversamque disciplinam viguisse, sed et in diversis ejusdem regionis Ecclesiis multipliciter variasse, ut ex notatis a nobis in epistolam 2 (Nunc 167) ad Rusticum Narbonensem potest intelligi: quod aliter contingere non potuit, quam ut a Nicaenorum canonum disciplina earum aliquae recederent.

Jam vero si canon, de quo quaestio est, attentius consideretur, evidens fiet de Orientalibus Ecclesiis in eo tractatum esse, nec de Occidentalibus vel Patres cogitasse. Quoniam, inquit, sunt quidam in die Dominica genuflectentes, etc., non ait: Sunt quaedam [Col. 0926C] Ecclesiae vel regiones, quod utique dixisset, si de aliis ageret, quam de Orientalibus: nec enim concilium oecumenicum in Orientali imperio celebratum eo curam suam ac sollicitudinem demisisset, ut de quibusdam hominibus in Occidentali parte a communi regula et usu discedentibus sententiam ferret et canonem conderet: quod tamen eos fecisse circa suarum provinciarum incolas, non est a ratione alienum. Adde his rationem canonis non fore usquequaque veram ac probabilem, si de aliis quam de Orientalibus provinciis intelligatur. Tanta enim erat consuetudinum inter Occidentis et Orientis Ecclesias diversitas, tanta disparitas disciplinae, omnibus consentientibus et approbantibus, ut nunquam synodus voluisse credenda sit omnes universi orbis Ecclesias iisdem uti moribus, et omnia in universis locis consonanter observari. Quam vero parum rationi 723 consentaneum est, ut posthabitis innumeris maximi momenti consuetudinibus ac caeremoniis, in quibus Occidentales ab Orientalibus discrepabant, hanc unam [Col. 0926D] selegisse caeremoniam Patres credantur, in qua vellent Occidentales cum Orientalibus convenire.

Temeraria igitur non est haec persuasio, nec auctoritati oecumenicarum synodorum injuriosa, aliquot disciplinae capita harum decretis sancita, recepta non esse ab aliquibus Ecclesiis, praesertimque [(a) 1Kb] a Romana: quae cum multa accepisset a suis conditoribus apostolis Petro et Paulo disciplinae instituta, non poterat iis non tenacissime adhaerere vel his posthabitis mores alienos inducere.

Tale aliquid contigisse reor circa consuetudinem canone illo confirmatam, quam apud Romanam, aliasque nonnulas Ecclesias non viguisse facile existimaverim. [Col. 0927A] Hoc probatum habes ex nostro codice, qui ex Nicaenorum decretorum numero [(a) 2Kb] ultimum hunc non rejecisset, nisi alia fuisset Romanorum consuetudo: quam ex apostolis descendisse probabile est; [(b) 1Kb] cum videamus Act. c. XX, 36, et c. XXI, 5, Paulum apostolum per illos dies flexis genibus orasse. Nihil enim vetat consuetudinem non genuflectendi [(c) 1Kb] Orientalibus relictam ab apostolis fuisse, et ab aliis apostolis traditam fuisse Romanis consuetudinem contrariam non abstinendi, scilicet per eosdem 724 illos dies, a genuflexione inter orandum. Et inter diversos hujusmodi mores, quod de jejunantibus et non jejunantibus sabbato Augustinus dicit, hoc et nos de genu flectentibus et non flectentibus dicimus: Inter se concorditer vivebant genuflectentes, quos plantavit Petrus, et non genuflectentes, quos plantaverunt condiscipuli ejus; ep. 86, ad Casulanum.

2. Probatur ex Rufino Aquileiensi, lib. I Historiae ecclesiasticae, cap. 6. Cum enim ille recenset ac numerat [Col. 0927B] Nicaenos canones, hunc ultimum de statione inter orandum per Dominicam diem et paschalem Quinquagesimam omnino [(d) 1Kb] omittit. Quod vir Romae diutissime commoratus ex Romano more vel codice hausit, vel ex Aquileiensi: hos enim Historiae ecclesiasticae libros hortatu Chromatii Aquileiensis episcopi scripsit, et, ut ipse ait, Patris religiosi praeceptis et in hoc parens. Quamobrem nec ab illa Ecclesia receptum fuisse canonem illum Nicaenum, facile adducor ut credam.

3. S. Augustinus in epistola jam laudata ad Januarium videtur canonem hunc ignorasse, cum hanc consuetudinem asserere non audeat ubique Ecclesiarum esse usurpatam. [(e) 1Kb] Ut autem, inquit, stantes in illis diebus (Paschae et Pentecostes) et omnibus Dominicis oremus, utrum ubique servetur, ignoro: tamen quid in eo sequatur Ecclesia, dixi ut potui, et arbitror esse manifestum. Ubi duorum unum ex his consectaneum 725 est, scilicet Augustinum vel canonis illius [Col. 0927C] notitiam non habuisse, vel existimasse nihil esse piaculi, si a Nicaeno canone recipiendo aliquae abstinerent Ecclesiae. Aliquid obscuri subest in postremis [Col. 0928A] Augustini verbis: Tamen quia in eo sequatur Ecclesia, dixi ut potui, et arbitror esse manifestum. Si enim de consuetudine standi inter orandum intelligatur, ut series sermonis innuere videtur, vix Augustinum cum Augustino conciliare possis: de Ecclesia enim universali loquitur. Qui porro dicere potuit universalem Ecclesiam morem illum sequi, quem professus est prius se ignorare an ubique servaretur; multo minus autem id esse manifestum asserere potuit. Satius est igitur haec ultima verba ad ea referre quae in superioribus dixerat de Paschate et Pentecoste, quaeque tribus aut quatuor ante lineis hac clausula terminantur: Haec de Scripturis firmissime tenentur, id est, Pascha et Pentecoste; deque aliis, quae statim postea Ecclesiae consuetudine roborari fidenter pronuntiat.

4. Superiorem hanc ex Augustino conjecturam confirmat Ferrandi Carthaginensis Ecclesiae diaconi Breviatio canonum, in qua canon iste Nicaeni concilii ultimus, Sardicensis primus dicitur, ut jam superius monuimus. Unde certum manere videtur canonem [Col. 0928B] istum [(f) 1Kb] in Carthaginensi Ecclesia pro Nicaeno non fuisse habitum; cum a Ferrando ignorari neutiquam potuerit quae de Nicaenis canonibus in ea Ecclesia opinio esset, quaeque et quot hujus synodi sanctiones numerarentur.

5. Nullum superest apud auctores qui Romae vel de Romanis consuetudinibus scripserunt, [(g) 1Kb] vestigium omissae genuflexionis paschalibus et Dominicis diebus, etsi de aliis hujus Ecclesiae moribus non sileant. Habes de Graecis id attestantem Basilium Magnum, libro de Spiritu sancto, cap. 27, et auctorem Quaestionum apud Justinum martyrem, quaest. 115; Epiphanium in Expos. fidei: quibus Photium, Zonaram et alios recentiores potes addere. De Afris 726 Tertullianum de Corona Militis cap. 3, et Augustinum citatum. De Gallis Cisalpinis, S. Ambrosium serm. 61, vel potius Maximum Taurinensem, serm. de Pentecoste. De Hispanis Isidorum Hispalensem Eccles. Offic. lib. I, cap. 31. De aliis plerisque Hieronymum [Col. 0928C] adversus Luciferianos. De Romanis nullum testem habemus, nec ex illorum omnium consuetudine fas est de hujus Ecclesiae usu arguere: cum [Col. 0929A] constet etiam Mediolanensem, quae omnium proxima erat, multos habuisse ritus a Romanis diversos: qualis erat mos sabbato non jejunandi.

6. Inde conjectura nostra probabilior redditur, quod aliquot aliae Ecclesiae videntur eumdem canonem non recepisse. [(a) 1Kb] In illa enim Arabica Nicaenorum canonum collectione, quae circumfertur, canon iste non apparet; nec de paschali illo privilegio quidquam ibidem commendatum habetur. Nihil etiam vel in canonibus apostolicis, vel in constitutionibus S. Clementis de eodem ritu legitur, tametsi ex professo in utrisque agatur de paschali festo, de die Dominica, de Quinquagesima post Pascha, deque jejunio per illos dies omittendo decernant non semel: ut constitutionum lib. v, cap. 17, 18 et 19, et lib. VII, cap. 30. Ita porro in aliquibus Ecclesiis ritus ille usu auctoratus erat, ut exceptiones aliquas pateretur, nec illo privilegio uti sinerent poenitentes. Planum est ea de re [(b) 1Kb] Concilii Carthaginensis IV decretum 82: Poenitentes, inquit, etiam diebus remissionis genua [Col. 0929B] flectant. Porro cum in cujuslibet potestate fuisse videatur poenitentium more uti, eorumque se ordini inserere, hinc videtur etiam permissa fuisse genuflexio diebus Dominicis et paschalibus, saltem in Africanis regionibus.

7. Non inepte forsan Hieronymum superius citatum huc adducemus tanquam ejusdem sententiae suffragatorem. Etsi enim loco dialogi adversus Luciferianos laudato, die Dominico et per omnem Pentecosten non de geniculis adorare, inter ea numeret, 727 quae, etsi scripta non sint, rationabilis sibi observatio vindicarit: notandum tamen quod [(c) 1Kb] nulla hic Nicaeni decreti vel alterius legis mentio habeatur; sed totum a consuetudine Ecclesiae arcessat Hieronymus: quod suspicionem augere potest de ignorato Nicaeno canone 20 per eas Ecclesias, quas frequentabat sanctus ille doctor, ac praesertim Romanam.

Sed expressissimis, inquies, verbis canone illo sancitur ut in omni Ecclesia die Dominica et per [Col. 0929C] Quinquagesimam paschalem astantibus preces fundantur: . [(d) 1Kb] Primum ipsa haec vox Graeca strictiorem habere mihi videtur significatum quam quae usurpari debuerat a Patribus Nicaenis, si omnes omnino Ecclesiae universalis dioeceses eo canone moneri ac teneri voluisset. Cum enim episcopi territorium significet hoc loco, omnes dioeceseon Orientalium potius quam totius orbis christiani Ecclesias sonare mihi videtur. Deinde nemo nescit vocem hanc universitatis cujusdam indicem, suos limites habere solitam esse apud quoscunque auctores pro subjecta materia, et pro corum de quibus, vel ad quos sermo habetur, numero et qualitate. Nullus fere scriptor est apud quem non exstent plura hujus rei [Col. 0930A] exempla. Sed ne extra canonicam materiem vagemur, quis credat Chalcedonensem, exempli gratia, synodum de Occidentalibus regionibus et Ecclesiis cogitasse, cum canones illos viginti et octo condidit, qui imprimis ad resecandos abusus in Oriente natos sanciti sunt? Quis putet de Gallicanis, Hispanicis, Britannicis, Italicisque Ecclesiis sermonem esse, cum canone 17 decernitur: Quod si quisquam a suo metropolitano laeditur, apud primatem diaeceseos, aut apud sanctam Constantinopolitanam sedem judicetur? Ubi certum est per primates dioeceseos Alexandrinum Antiochenumque intelligi; ac proinde solos Orientales episcopos eo canone conveniri. Cum item decernit can. 26: Omnem Ecclesiam habentem episcopum habere oeconomum de clero proprio, qui dispenset res ecclesiasticas, etc., quis existimet Occidentales Ecclesias spectare hunc canonem, apud quas ignotum oeconomi nomen et munus, quale apud Orientales? Nihil igitur obest 728 illa universalitatis nota quin ad certas regiones Ecclesiasque restringi canon possit.



CAPUT VI. Satisfit aliis argumentis, quibus vel codicis sinceritas, vel ejusdem usus apud Ecclesiam Romanam peti potest.
[Col. 0930B]

Poterit contra codicis nostri , vel ejus apud Romanam Ecclesiam usum objici, quod adversus Justellianum objicit Joannes David (Lib. de Episcopis canonice judicandis): antiquum scilicet codicem titulis caruisse, canonesque alios ab aliis aliter non fuisse distinctos quam numeris suis, qui titulorum vicem impleverint: hoc porro codici nostro non convenire, in quo non solum canones a canonibus titulis propriis discernuntur, sed et unus canon in plures partes dispertitus tot habet titulos quot partes.

Tenuem hujusmodi argumentationem vix puto alterius mentem pulsare posse. Quid enim, si negaverim antiquum Ecclesiae Romanae codicem titulis et [Col. 0930C] argumentis caruisse? Probabis ex citatis canonibus in concilio Chalcedonensi, ubi altum de titulis silentium? Quasi vero is passim citandi mos fuerit, ut tituli simul allegentur, cum potius omitti soleant tum brevitatis gratia, tum quia canonibus adjectitii sunt et sine auctoritate compositi. Deinde quid Graeco codici cum Romano, quaeve necessitas, ut quia forte titulis caruere canones a Graecis editi, titulis etiam careant iidem Romana lingua Romanoque usu donati: nec potuerit in mentem venire auctori veteris illius versionis, quod Dionysius Exiguus faciendum censuit, cum adornavit suam?

Immo, inquit idem scriptor, Dionysius ipse innuit [(e) 1Kb] primum se titulorum auctorem fuisse. In epistola [Col. 0931A] scilicet ad Julianum pontificiarum Epistolarum codici praefixa: In quemdam, inquit, redigens ordinem titulis distinxi compositis . . . . . eo modo quo dudum de Graeco sermone Patrum transferens canones ordinaram. Haec Dionysii verba sunt, sed truncata: quae integra si repraesentasset Joannes David, sinceritati magis quam causae suae consuluisset. Trium igitur punctorum illorum loco, quae verbis 729 Dionysii substituit, haec leguntur: Ita duntaxat, ut singulorum pontificum quotquot a me praecepta reperta sunt, sub una numerorum serie terminarem, omnesque titulos huic praefationi subnecterem, eo modo quo dudum de Graeco sermone Patrum transferens canones ordinaram: quod vobis nimium placuisse cognoveram. Quis jam non videat Dionysii verba in alienum sensum a Davide esse detorta? Quis non intelligat haec verba: eo modo quo dudum canones ordinaram, ad titulorum compositionem referri non posse, ut pote remotiorem; nec in alio comparationem institui, quam in ordinatione titulorum, quos simul collectos praefationi utriusque [Col. 0931B] operis subnexuerat Dionysius? Si enim cum iis omnibus quae antecedunt comparatio fiat, jam claudicabit, et ipsum Davidem in apertam contradictionem abripiet. Ut enim verum est epistolas a Dionysio titulis distinctas esse compositis, non ita est de canonibus, qui seipsis distincti erant; et insuper, ut fatetur David, numeris suis, titulorum vice, discernebantur: ut dicendi sint potius illustrati et adornati argumentorum accessione, quam distincti. Unde et ipse abbas de industria non eadem in utroque verba usurpat: distinctas enim a se epistolas ait, quas in plures revera secuerat partes; ordinatos vero asserit canones, seu potius canonum titulos post praefationem: illic compositos a se titulos commemorat; de his hic tacet. Deinde si ad illa, titulis distinxi compositis, referenda sint postrema periodi illius verba, eo modo quo canones orainaram; erunt et ad intermedia pari ac potiori etiam jure referenda: tuncque cum dicat Dionysius epistolas a se fuisse sub una numerorum [Col. 0931C] serie ordinatas, idem de canonibus erit dicendum, atque abbas ille primus distinctionis hujus auctor censendus; quod tamen ipse David aperte negat, negationisque argumenta sunt canones in Chalcedodensi synodo citati, et septuagesimus nonus a Dionysio abbate in epistola paschali relatus: ut taceam de Codice cui Justellus universae Ecclesiae nomen indidit.

Unum adhuc est, de quo jam monitus a me, iterum monendus est idem scriptor: quoniam eodem errore ut certissimo principio saepius abusus est ad alios errores confirmandos. Existimat siquidem Dionysianam canonum versionem ad illud autographum exemplar Graecum esse elaboratam ad quod prisca versio Latina facta fuerat; et consequenter 730 eadem una versione contineri, quae alia, eodemque ordine; nec inter antiquam recentioremque translationem aliud intercedere discriminis, quam quod illa obscurior confusiorque erat, haec accuratior nitidiorque. At graviter allucinatur quisquis ita sentit. Utriusque enim codicis [Col. 0931D] longe dispar fuit origo [(a) 1Kb] . Codicem enim Graecum, totus quantus erat, exscripsit Latinitateque donavit Dionysius, auxitque Chalcedonensium, Sardicensium et Africanorum canonum additione. Latinus codex, [Col. 0932A] praesertimque Romanus, vix primum alios admittebat canones praeter Nicaenos, quibus deinceps subjuncti sunt alii nonnulli pro arbitrio episcoporum Ecclesiarumque suum sibi codicem conficientium, nullumque alium servantium ordinem quam temporis quo recipiendorum alicujus synodi canonum occasio nata erat; nec Graecis solummodo canonibus II contenti fuerant, sed et Africanos, et Sardicenses, et epistolas pontificias, aliaque etiam monumenta ecclesiastica iis sparsim ac sine ordine injecerant: unde et nata confusio, qua offensi illi quos memorat Dionysius, de novo codice condendo cogitarunt. Frustra igitur ex unius ordine de ordine alterius decernitur; frustraque titulos, argumenta, divisionemque unius ad eadem in altero investiganda juvare posse credideris.

Ne quid eorum quae nostro codici possunt opponi dissimulem, locus est in epistola Bonifacii papae ad Hilarium Narbonensem episcopom, ex quo quis contendere possit [(b) 1Kb] aliam tunc temporis Nicaenorum canonum versionem in usu fuisse apud Romanam Ecclesiam, [Col. 0932B] quam quae in codice nostro profertur. Haec sunt Bonifacii verba: Nulli etenim videtur incognita synodi constitutio Nicaenae, quae ita praecipit (ut eadem proprie verba ponamus) per unamquamque provinciam jus metropolitanos singulos habere debere, nec cuiquam duas debere esse subjectas. Haec ad unum aliquem Nicaenorum canonum referre difficile putant plurimi; impossibile pronuntiat Joannes David (pag. 50): nec enim vel quoad verba, vel quoad sensum in ullo viginti canonum contineri; neque ad sextum, qui omnium maxime accedit ad Bonifacii verba, etiam contortis, ut ita dicam, verbis trahi ullatenus posse. Ipse vero indicatos mavult a Bonifacio papa primos canones duos Constantinopolitani concilii: ex quo ulterius arguit in usu positum in Ecclesia Romana, 731 Nicaenos canones appellare eos omnes quos probaret ac reciperet (J. David, c. 1, pag. 50, et c.2, pag. 80). Hoc certe mirum est, Bonifacium pontificem Romanum Constantinopolitanos canones admisisse, ac Nicaenorum [Col. 0932C] iisdem nomen indidisse, quos Ecclesia Romana nec tunc probabat, necdum Gregorii Magni temporibus in auctoritatem recipiebat. Utrumque tamen intra paucas paginas asserit scriptor ille. Sed lapsus memoriae est, quem aequum est condonare. Unum porro me angit; ad quos videlicet canones verba Bonifacii referet, qui ad solos Constantinopolitanos confugere coactus erat: quandoquidem nec Sardicenses, nec Nicaenum sextum ad rem facere existimat. Nec ego [(c) 1Kb] hunc notari puto, licet ad marginem omnium pene excusorum codicum ascribatur: de majoribus enim dioeceseon primatibus magis agit quam de metropolitanis singularum provinciarum episcopis; at de his ordinariis metropolitanis provinciarum episcopis sermo est in canone 4, qui est de ordinationibus episcoporum, quique metropolitani cujusque potestatem intra suam provinciam clarissimis verbis statuit asseritque: haec canonis clausula apud Dionysium: Firmitas autem eorum quae geruntur, per unamquamque provinciam metropolitano tribuatur episcopo [Col. 0932D] ( ). Sed codex noster, qui in plures partes dividit canones Nicaenos, propriisque partes singulas argumentis distinguit, hoc modo partem [Col. 0933A] extremam canonis 4 velut distinctum canonem exhibet.



VII. De potestate metropolitani. Potestas sane vel confirmatio pertinebit per singulas provincias ad metropolitanum.

Quis non intelligat ad hunc canonem respexisse Bonifacium in ea epistola? quae tota est (quemadmodum praefixus Dionysii titulus habet) ut in unaquaque provincia nemo, contempto metropolitano, episcopus ordinetur: quae et ipsa canonis Nicaeni materia est. Hoc ipsum est, inquam, quod Bonifacius scribebat a Nicaeno canone praeceptum, per unamquamque provinciam jus metropolitanos singulos habere debere: quod enim ulterius adjicit: Nec cuiquam duas debere esse subjectas, consequentia est quam ex canone Bonifacius elicit: si enim potestas pertinet per singulas provincias ad metropolitanum, consequens est ut duae uni metropolitano subjici non debeant provinciae. Sed sive sextum, sive quartum attendas, ipsa canonis verba, [Col. 0933B] quae referre velle visus est Bonifacius, in codice nostro nequaquam 732 occurrunt, sed nec in ulla alia translatione, ipso etiam Davide confitente.

Difficile est sane fateri haec propria esse canonis verba, quae a Bonifacio posita sunt: nec Graeca enim iis possunt accommodari, nec aliae versiones simile quid praeter sensum habent, nec ad canonum formam composita videntur. Conjecerim ego contrarium omnino scriptum esse a Bonifacio in illa parenthesi, eumque cum nec codicem ad manum haberet, nec propria verba canonis memoria teneret, sensum solummodo exhibere voluisse, lectoremque admonere se verba non proprie eadem, ut legitur, sed prope eadem, ut corrigendum putaverim, posuisse. Sed conjectura est, quam, donec codicis alicujus auctoritate confirmetur, non ausim fidentius asserere, etsi necessaria videatur correctio. Inde tamen confirmatur, quod nemo unquam dixerit, proprie eadem verba ponere, pro propria verba ponere: ut merito suspicari [Col. 0933C] liceat, vel reponendum esse prope, ut jam diximus; vel vocem illam proprie aliquo tunc sensu usurpatam, qui nobis modo ignotus sit. Certe occurrit aliquoties apud illius aevi scriptores vox illa non eo significatu, quem modo habet, vel olim habuit antequam lingua in senium declinaret: ut verbi gratia, cum Leo noster ad Marcianum Augustum scribens epist. 78 (nunc 104), cap. 1, ait ipsum fideliter proprieque prospexisse ut Orientalibus Ecclesiis diabolicae insidiae non nocerent. Serm. 3 (nunc 4), cap. 2: Omnes proprie regit Petrus, quos principaliter regit et Christus. Et cap. 3: Pro fide Petri proprie supplicatur. Lib. II de Vocat. Gent., cap. 4: Deus patriarcharum filiis proprie praesidebat. Et canone 20 Antiocheni concilii, ubi vetatur ne quis episcopus synodum praeter metropolitani conscientiam per se habeat; alii per se, alii proprie apud semetipsum vertunt, ut Gentianus Hervetus: ubi proprie poni videtur pro separatim, vel alia ejusdem potestatis voce.

Denique ex obscuro hujusmodi loco nihil contra codicem nostrum strui potest; cum nullius canonis propria verba exscripsisse videatur Bonifacius; et potius nostrum in mente habuisse credendus sit, in quo videlicet titulus 7 Nicaenus, De potestate metropolitani inscribitur; et 11: Ne sine voluntate metropolitani quis ordinetur episcopus: quae res tunc vertebatur. Quod enim Joannes David ad aliquem canonem, qui ex hominum perierit memoria, recurrere videtur, hominis est somniantis potius quam rem serio agentis.

[Col. 0934A] Occurrit quarto loco Innocentius papa I, 733 qui epistola 27 ad Rufum et caeteros Macedoniae episcopos scribens de Bonosiacis, canonem Nicaeni concilii in haec verba refert: De his qui nominant seipsos Catharos, id est mundos, et aliquando veniunt ad catholicam Ecclesiam, placuit sanctae et magnae synodo ut accepta manus impositione, sic maneant in clero: a qua versione codicis interpretatio discrepat, praesertimque quoad ultima verba, quorum loco haec supponit: ut ordinentur et sic maneant in clero; cum illic habeatur: ut accepta manus impositione sic maneant in clero.

At ratio tota discriminis est [(a) 1Kb] , quod cum Innocentius papa Macedonum episcoporum objectioni responderet, voluerit canonem qui objectus fuerat, verbum e verbo vel scribere vel vertere ex illorum litteris. Nec ratio erat cur sua potius uteretur versione Innocentius, quia difficultas non erat posita in hac canonis voce , quae manus impositionem significat, vel quid hoc loco per manus [Col. 0934B] impositionem intelligeretur? ultro enim fatebantur Macedones ordinationem illic significatam esse. Nec quaestio erat an Bonosiaci iterum ordinari deberent, ut in eo cleri ordine permanerent quem apud Bonosum obtinuerant; sed utrum etiam iterata ordinatione in clero manere permittendi essent? Hoc asserebant Macedones, negabat Innocentius, solaque laica communione donandos esse volebat; de illo utrique conveniebant: quamobrem alterutra versio aeque Innocentii causae patrocinabatur; et si Romana illi favisset magis, facile erat Macedonibus ejus auctoritatem declinare et ad canonis fontem provocare.

Caeterum versioni nostri codicis, ubi per ordinandi vocem interpretantur [(b) 16Kb] , suffragatur illa canonum Nicaenorum translatio per Teilonem et Tharistum facta, atque concilii Carthaginensis, ut vocant, sexti auctoritate edita: suffragantur et auctoritates aliae adductae a doctissimo Morino, de sacris ordinationibus parte III Exercit. 5, cap. 12. [Col. 0934C] Nam antiquam versionem alteram, quam laudat, et Gratianus exhibet 1, q. 7, cap. Si qui, recensere omitto: quoniam alia non est quam Isidoriana, nostrae in omnibus fere concinens.

Suggerit adhuc vir doctissimus adversus sententiam nostram momentum unum. Si proprius, inquit, fuisset Romanae Ecclesiae codex iste, in quem partes quaelibet, quibus constat, eo tempore, eo ordine conjectae 734 essent, quo in auctoritatem ab illa receptae; quis credat Siricii epistolas Innocentii decretis postponendas fuisse, et non potius priori loco in codice collocandas? An Romanis ignotae ante Innocentii tempora, an contemptui habitae, an minime receptae per eam tempestatem? Hoc quis velit asserere? Istud certe nec ego velim [(c) 1Kb] : sed non una suppetit nobis hujus dissolvendae objectionis ratio, cui etiam abunde satisfecimus cum codicis ordinem exposuimus. Revocandum enim est in memoriam casu potius ita compactum codicem emersisse, quam inito consilio ac data opera conditum. Usque enim [Col. 0934D] ad Innocentii PP. I aetatem ex solis Nicaenis sanctionibus Occidentales administrabantur Ecclesiae, ipsaque praesertim Romana, ut idem pontifex testis est, Ecclesia, quae Sardicenses Nicaenis accensitos habebat. Hae solae regulae pro codice erant sedi apostolicae. His postmodum subnexi sunt Carthaginenses, triumque Orientis synodorum canones, qui Orientales Nicaenis tempore vel antiquiores, vel aequales erant. Pluribus non constitisse codicem cum primum codicis [Col. 0935A] formam induit, ac praefatione ornatus est, ipsa praefationis verba indicant. Sola namque decreta Nicaena laudat, tanquam totum fere codicem conflantia: Quibus nonnullae, inquit, regulae subnexae sunt, quas memorata suscipiens confirmavit Ecclesia. Exorta post haec damnataque Pelagianorum haeresi, omnia adversus eam decreta sive ab Africanis, sive a Romanis pontificibus condita visum est codici subjungere; atque ex occasione rescriptorum Innocentii ad Africanas synodos, caetera quoque ejus, quae ad manum erant, decreta annexa sunt: Siricii vero epistolam, quae cum aliis forsan anteriorum pontificum decretis in scrinio sedis apostolicae asservabatur, non retulerunt in codicem, tum quia de illa tunc non cogitabant, tum quod nihil fere contineret quae in decretis Innocentii sancita non legerentur. Leonis vero temporibus, cum occasione haeresis Eutychianae, vel etiam ambitiosi illius Anatolii pro sedis suae praerogativa conatus, diligentius excussa sunt sedis apostolicae scrinia, multa inde prolata sunt, atque e scriniorum [Col. 0935B] tenebris in luce codicis posita, praedecessorum ejus decretalia constituta, quae illic ante delituerant.

Certe Leonis tempore non fuisse in Romano codice constitutiones pontificum Innocentio papa antiquiores, ejusdem Leonis epistolae ad episcopos per Campaniam Picenum, 735 Tusciam, etc., caput ultimum declarat (Epist. 3, nunc 4, cap. 5). Cum enim plura disciplinae ecclesiasticae capita pertractasset, ne ex aliorum silentio errandi occasionem sumerent episcopi, omnia innovat et confirmat praedecessorum suorum constituta, nec tamen vel Siricium, vel quemquam Innocentio antiquiorem nominat, ita ut ab Innocentii constitutionibus indicet sumendum esse initium earum quae codice tunc continebantur: Ne quid vero sit, inquit, quod praetermissum a nobis forte credatur, omnia decretalia constituta tam beatae recordationis Innocentii, quam omnium praedecessorum nostrorum . . . vestram dilectionem custodire debere mandamus.

Praeterea non magis nocet codici nostro, quod Innocentii [Col. 0935C] papae epistolae, posthabita tunc Siriciana, illi insertae sunt, quam [(a) 1Kb] codici Dionysiano, quod hic, in sinu licet Ecclesiae Romanae, et ex ejus forte scriniis conditus, careat tamen statutis sedis apostolicae Siricio antiquioribus, ab eodem non uno loco commemoratis, et ut scribit cap. 1 suae epistolae, missa ad provincias a venerandae memoriae praedecessore meo Liberio generalia decreta. Nemini enim hucusque venit in mentem ut eam ob rem Dionysii collectionem in dubium vocaret; nec eamdem ob causam quemquam puto minus aequum nostro esse futurum.

Denique jam monuimus confusionem partium codicis, non modo sententiae nostrae non repugnare, sed favere potius: cum hoc nobis certissimum veteris codicis dignoscendi suggerat Dionysii praefatio: si modo aliud nihil ejus sinceritati obstiterit.



ADDITIO AD DISSERTATIONEM XII. De Codice canonum Ecclesiae Romanae: qua Hipponensis concilii [(b) 1Kb] breviarium ejusque sinceritas asseruntur adversus Emmanuelem Schelstratium.
[Col. 0935D]

Adversus partem codicis, non certe ignobilem nec modicae utilitatis, insurrexit anno 1679 Emmanuel a Schelstrate, vir, dum viveret, ecclesiasticarum rerum non parum studiosus. Eo enim anno emisit in 736 [Col. 0936A] lucem librum cui titulus: Ecclesia Africana sub primate Carthaginensi, in cujus dissertatione 3 cap. 6 discutit concilium Hipponense anno 393 celebratum, collatoque exemplari breviationis canonum illius, quae jampridem inserta est voluminibus Conciliorum, cum eo quod codicis nostri capitulum secundum constituit; illam breviationem genuinam germanamque censet, nostram vero spuriam supposititiamque pronuntiat. Ut ita sentiret adductus est nonnullis argumentis, quae valida ac decretoria illi visa sunt; mihi vero admodum infirma ac nullius fere momenti.

Ac primum quidem invadit Schelstratius synodicam Carthaginensis synodi, in qua relecta, emendata, aucta dicuntur statuta Hipponensia: et tametsi fateatur ab omnibus conciliorum collectoribus aut ecclesiasticis scriptoribus habitam illam fuisse pro synodica Carthaginensis synodi, hanc tamen illi abjudicare non veretur, et Byzaceno concilio cuidam adjudicare. Ejus rationes paucis excutio. Habet, inquit, haec synodica quaedam de Cresconio Villarensi episcopo, [Col. 0936B] quae canone 38 concilii Carthaginensis III longe aliter concepta sunt.

Fefellit eum memoria. De Cresconio Villarensi ne verbum quidem in synodica, sed solummodo in statutis concilii Hipponensis breviatis, quae synodicae subjiciuntur. Quod porro eo loco habetur de Cresconio Villarensi, non modo non pugnat cum canone illo 38 concilii Carthaginensis, quod [(c) 1Kb] falso tertium absolute dicitur, sed illum illustrat, ab eoque vicissim [(d) 1Kb] illustratur. Canon enim ille 38 tria nos docet de Cresconio: primum, adversus eum pronuntiatum esse synodi judicium; deinde idem fuisse confirmatum; ac tertio in eo petitur, ut liceat contra Cresconium adire rectorem provinciae, quia contemptis episcoporum decretis, Ecclesiam Tubuniensem relinquere detrectarat. Porro decretum illud aliud non est quam quod in codice nostro legimus, in Hipponensi quidem conditum, in Carthaginensi vero confirmatum, quo Cresconius Villarensis episcopus, qui Tubuniensis Ecclesiae [Col. 0936C] cathedram tenuisse dicebatur, plebe sua, hoc est Villarensis Ecclesiae jussus est esse contentus.

Pergit Emmanuel: Habet insuper in Breviario Hipponensis concilii complura capitula quae mutila sunt vel interpolata. Unum sufficiat ordine 36 de Scripturis canonicis, 737 in quo omittuntur libri Machabaeorum, et Epistolae canonicae Petri apostoli duae, Joannis tres, Judae apostoli una, et Jacobi una.

Unum Schelstratio sufficit mutilorum canonum exemplum de Scripturis canonicis, quia plura non habuit quae opponeret. At tria sufficimus responsa. 1o Omnes libros illos qui omissi sunt (si primam Petri et primam Joannis excipias), non fuisse olim ab omnibus Ecclesiis receptos. 2o Deinde canonem illum adhuc incertum fuisse Africanis Ecclesiis, de quo nimirum statuerunt transmarinas Ecclesias esse consulendas, antequam confirmaretur. 3o Denique [(e) 1Kb] facile fuit ut properanti scribae vel incauto exciderint libri illi quorum mentio hoc loco desideratur.

Capitula vero quae interpolata vocat, melius cum [Col. 0936D] Patribus Carthaginensibus appellasset diligentius constituta, ut in synodica; vel diligentius pertractata, ut in titulo statutorum breviatorum.

Sed ab hac ipsa vocula praecipuum argumentum sumit scriptor adversus sinceritatem Hipponensis istius compendii. Nam, quod caput est, inquit, referuntur [Col. 0937A] in ista editione omnes integri canones, cum titulus prae se ferat: Statuta concilii Ipponiensis breviata: unde si aliqua ex duabus editionibus amplectenda foret, non illa quae integros canones retulit, sed editio potius vulgata amplectenda foret, quae solum canonum Hipponensium breviarium continet. Sed neutra tamen illi arridet. Decernit enim contra eminentissimos Baronium et Perronium, synodicam illam cum breviario subjuncto, si non supposititiam, saltem interpolatam esse; quod iis rationum momentis probandum iri, inquit, confidimus, quae nemo prudens contempserit.

Mira enim vero fiducia, quam nullo negotio repressum imus. Nam ut id quod caput esse asserit retundamus, non uno modo breviantur conciliorum statuta. Sic enim in compendium mitti possunt, ut sensus et materia cujusque canonis aliquot verbis indicentur: qua ratione Dionysius Exiguus utriusque sui codicis canones et decreta breviavit, illorumque summaria brevissima et sigillatim unicuique praefixit et collectim in utriusque codicis capite appendit. Eadem [Col. 0937B] methodo usus est Ferrandus diaconus 738 ac demum [(a) 1Kb] quisquis eam Hipponensium canonum synopsim concinnavit, quae in vulgata editione conspicitur: quanquam ita brevis ac jejuna sit, ut in pluribus canonis materiam vix delibet, ejusque vel rudem notitiam satis clare ingerat legentis animo.

Alia est ratio synodalium compendiorum, quam plerique codicum canonicorum ac summarum conciliorum conditores secuti sunt, quae in eo consistit, ut resectis quae vel ad historiam, vel ad particulares controversias pertinent, et aliis a fidei vel disciplinae communis materia alienis, soli canones describantur, ut qui ad illos vitam moresque suos componere tenentur, facilius eos subjectos oculis habeant. Ea methodo breviata sunt a Carthaginensis synodi Patribus statuta Hipponensis concilii: quos subinde imitati sunt Orientalium canonum collectores, et postea Dionysius, Cresconius, Martinus Bracarensis, ac demum postremis his saeculis Caranza, Coriolanus et alii.

[Col. 0937C] Verum omnium collectionum vel compendiorum sive auctoritatem, sive diligentiam superat statutorum Hipponensium collectio, quae primum per Byzacenae provinciae episcopos, seu concilium, confecta est; deinde emendatores, approbatores, amplificatoresque habuit concilii Carthaginensis numerosissimi episcopos, ac demum pluribus magni momenti canonibus auctior facta, habita est pro integro fere codice [Col. 0938A] Ecclesiae totius Africanae; ita ut quae postea in Africa celebratae sunt synodi, ex Hipponensi, tanquam ex archetypo quodam complura fuerint mutuatae, ut refert Schelstratius ex Baronio. Quamobrem cum praestantissimae hujus synodi integra acta exciderint, magno apud omnes in pretio debet esse haec canonum illius collectio, eamque ob causam illius authentiam ac sinceritatem majori studio ac diligentia vindicatum imus a falsis Schelstratii suspicionibus, quibus leviores ac infeliciores conjecturae vix ullae esse possint

Prima quam objicit haec est, quod [(b) 1Kb] epistola synodica inscribitur Episcopis Numidiae, Mauritaniae utriusque, Tripolis et provinciae proconsularis, omissa provincia Byzacena, »cujus, inquit, alia 739 ratio afferri non potest, quam quod haec synodica ab episcopis Byzacenis scripta sit ad aliarum provinciarum episcopos, etiam proconsularis, cujus metropolitanus tunc temporis erat Aurelius, qui . . . testatus est in concilio Carthaginensi III litteras fratrum Byzacenorum et Mizonii ad se transmissas, ut ibidem legerentur. [Col. 0938B] Unde sequuntur duo: Aurelium imprimis inscriptioni synodicae contra actorum fidem haberi insertum; synodicam insuper falso prae se ferre titulum Carthaginensis concilii, cum sit Byzaceni, ut recte animadvertit in notis ad codicem Africanae Ecclesiae Christophorus Justellus.«

Justellum multa passim erudite scribentem poterat sequi Schelstratius; sed parum feliciter hoc loco illius pressit vestigia, et cum errante erravit. Uterque enim [(c) 3Kb] duas epistolas prorsus diversas miscet ac confundit: unam, quam scripserat Mizonius, Byzacenae primas, cum suis collegis ex provinciali sua synodo, in qua selecti sunt legati qui ad Carthaginensem synodum generalem omnium comprovincialium nomine se conferrent; alteram, quam ex generali ista synodo cum Aurelio caeterisque Patribus scripsit idem Myzonius ad illam delegatus post absolutam synodum.

Primam scripsit ad Aurelium primatem, unaque misit breviarium Hipponensium canonum a Byzacenis [Col. 0938C] quidem concinnatum, sed nondum in melius reformatum, immo eo consilio missum, ut si quid in eo deprehenderetur animadversione dignum, melius constitueretur, ut reapse factum est. Clara sunt hanc in rem Aurelii verba in illa Carthaginensi synodo anni 397. Et ideo, fratres, si vestrae charitati videtur, litterae fratrum nostrorum Byzacenorum, sed et breviarium 740 quod eidem epistolae adjunxerunt, ad hunc coetum [Col. 0939A] corrogatum legantur, ut si qua forte illic movere charitatis vestrae animum possunt in eodem breviario, quae diligentius fuerint animadversa, in melius reformentur. Hoc enim frater et coepiscopus noster primae sedis, vir perspectus merito suae gravitatis atque prudentiae, Mizonius scribens ad meam parvitatem postulavit. En primae epistolae argumentum.

Secundae epistolae, cui idem Mizonius cum aliis totius generalis synodi Carthaginensis Patribus subscripsit, non unum a prima discrimen, et diversa prorsus materies. Non ad Aurelium, sed ab Aurelio, Mizonio, caeterisque episcopis scripta fuit ad quinque seu omnes Africae provincias, sola Byzacena excepta: in eaque epistola non amplius postulatur ut breviarium illud reformetur, sed brevem statutorum, ut ibi legitur (in quo omnia videntur esse complexa, et quaedam diligentius constituta) huic, inquiunt, epistolae subdi fecimus, ut compendio, quae decreta sunt recensentes, sollicitius observare curemus.

Si vero Belga dissertator impossibile putaverit ut [Col. 0939B] unam Mizonius scripserit ad Aurelium e Byzacena provincia, et alteri cum Aurelio subscripserit Carthagine, nodum in scirpo quaesiit. Nihil enim facilius quam alterum alteri conciliare. Hoc enim vero saepe saepius usu venit, ut metropolitanus qui provinciali coepiscoporum suorum congregationi praefuit, subscripsitque libello quo deputati ad generalia comitia delegantur, epistolisque seu instructionibus aut commonitoriis ad illa directis, idem postea comitiis generalibus intersit statutisque et synodicis subscribat.

Non arbitror tamen eadem prorsus ratione rem, de qua quaestio movetur, contigisse, 741 sed isto potius modo. Postquam Hipponenses sanctiones conditae fuissent, et in provincias missae, quia abusus bene multi per illas rescindebantur, non nisi aegre a plurimis receptae sunt, immo effrenata temeritate a quibusdam minime custoditae, ut narrat synodica. Ad hujusmodi excusandos excessus ab aliquibus praetendebatur quod ea quae jamdudum legibus statuta erant, [Col. 0939C] ignorantes praetermiserant. Hoc ipsum autem in Byzacenis praesertim locum habuisse, et ignorantiae praetextu excusationem ab eisdem fuisse adumbratam, non obscure innuunt ipsa synodicae verba et alia ex Carthaginensi concilio superius descripta: ex quibus patet, et a Byzacenis episcopis breviarium Hipponensium canonum missum fuisse ad Aurelium, ut rursus examinaretur, ac si opus esset in melius reformaretur, et illud idem ad Byzacenam postmodum provinciam remissum fuisse, sed emendatum ac pluribus canonibus auctum.

Recepta epistola Byzacensium, non ad synodum, sed ad Aurelium scripta, ut ipse disertis verbis asserit, rem istam majoris esse momenti censuit, quam ut ipse solus de ea quidquam decerneret, nec synodi generalis statuta aliter quam in alia generali synodo retractari aut emendari posse existimavit. Sive autem jam indicta esset synodus, sive ea occasione aliorumque negotiorum tractandorum causa illam Aurelius corrogarit, quo verbo scite ipse utitur, jam [Col. 0939D] ex parte congregata illa fuisse videtur sexto kalendas Julias ejusdem anni 397, ita ut fuerit velut praeludium generalis synodi, quae longe majori numero coaluit V kalendas Septembris ejusdem anni. Ad hujus enim calcem haec habentur in Codice Africano: Caesario et Attico VV. cc. conss., sexto kal. Julias, Carthagine, placuit ut nullus episcoporum naviget sine formata primatis. Gesta in authenticis qui quaeret, inveniet. Quae verba si conferantur cum his quae V kalend. Septembris ejusdem anni praefatus est Aurelius in ipso concilii generalis exordio, constabit, ni fallor, non de alio concilio esse intelligenda quam quod sexto kal. Julias inchoatum fuerat. Post diem, inquit, praestitutam concilii consedimus, ut recordamini, fratres beatissimi, et arbitrabamur omnium provinciarum per Africam legationes convenisse ad diem, ut dixi, praestitutam nostri tractatus. Porro non opus habuisset Aurelius apud consacerdotes suos memoriam [Col. 0940A] prioris illius consessus refricare, nisi jam duo saltem menses a primis ejusdem consessibus fuissent elapsi: totidem porro, non plures, revera effuxerant ab illa synodo cum VI kal. Julias congregata est. Non igitur alia fuit synodus, sed magnae illius synodi anticipati consessus, in quibus qui ad praestitutam concilii diem convenerant, aut eam etiam praevenerant, de variis capitibus tractatum inter sese inierunt. Imprimis lecta tunc fuit epistola Byzacenorum, cum breviario missa, deque eodem per Mizonii epistolam postulatis 742 actum est una cum iis episcopis qui ex Byzacena provincia advenerant.

Enimvero, quod maxime observandum velim, licet iidem ad Aurelium scripsissent e sua synodo ante menses forte non paucos, non propterea neglexerunt se synodo generali praesentes sistere. Immo vero cum ipsorum res illic agitari deberent, imprimisque breviarium illud suum in melius reformandum peroptarent, omnium primi Carthaginem se contulerunt, et quidem maximo numero, quod facile ex [Col. 0940B] relatis Aurelii verbis deprehendimus, et ex his aliis quae proxime sequuntur: Sed cum consacerdotum nostrorum epistola Byzacenorum fuisset recitata, vel quid mecum iidem, qui tempus et diem concilii praevenerant, tractassent, vestrae charitati legeretur, lecta est etiam a fratribus Honorato et Urbano, qui nobiscum hodie concilio participantur, legatio Sitifensis provinciae destinata, etc. Verum cum de illo breviario coram synodo nondum numerosa nec plena actum fuisset, (exspectabantur enim Numidiae episcopi, aut saltem eorum legati) iterum coram synodo jam frequentiori effecta lecta est Byzacenorum epistola una cum breviario, omniumque Patrum judicio subjecta sunt quae de utroque in prioribus consessibus fuerant in melius reformata, ut superius retulimus, descriptis Aurelii de illa epistola et breviario verbis.

Byzacenos concilio interfuisse, ita ut caeteros etiam praevenissent, etsi satis indicant illa Aurelii verba: Quid mecum iidem, qui tempus et diem concilii praevenerant, [Col. 0940C] tractassent; illud secundo probatur ex appositis breviario jam in melius reformato subscriptionibus. Nam post Mizonium primae sedis in Byzacena episcopum subscribunt Victorianus Mascilianensis, Lupianus plebis Tambitanae, Ninus Jubaltianensis, Philologius Adrumetinae, et Ferox Macrianensis: qui omnes Byzacenae provinciae episcopi erant. Quod enim in vulgatis legitur Lupianus Tamugadensis, Ninus Tubaltanensis et Ferox Macriensis, scribarum oscitantiae ascribendum: Tamugada quippe in Numidia erat, e qua ne legati quidem ad synodum venerunt, ut conqueritur Aurelius: et verisimile est solum Reginum Vegesilitanum in ea provincia episcopum, qui forte apud Carthaginem propriorum negotiorum causa tunc versabatur, interfuisse synodo, in qua litteras Crescentiani prim e sedis episcopi recitavit. Tubaltanensis civitas an aliquando fuerit, ignoro, ignorasseque pariter videntur quotquot Africanarum provinciarum notitiam recensere aut commentari aggressi sunt. Macri denique et Macrenses seu Macrienses [Col. 0940D] episcopi ad proconsularem provinciam pertinebant, e qua unicum inter Byzacenos subscripsisse parum credibile est. Cur autem prae aliis subscripserint Byzaceni, obvia ex dictis est ratio. In Byzacena ortae erant difficultates circa Hipponensia statuta; a Byzacenis ea de re consultus fuerat Aurelius; haec ipsa ante omnia ad 743 synodum delata fuerant, Byzacenis praesertim instantibus in melius reformata statuta fuerant: et communi concilio per universam Byzacenam in notitiam cunctis deducenda censuimus, inquiunt, ut ab hinc quisquis temerator exstiterit, sciat se status sui operatum esse jacturam. Merito igitur Byzacenorum episcoporum eorumque primatis nomine et auctoritate munitum est breviarium, ut qui per provinciam illam ignorantiae velum proterviae suae et inobedientiae olim obtenderant, aut quid simile, suorum episcoporum auctoritate facilius ad meliorem frugem reducerentur. Porro cum plurimi [Col. 0941A] saltem Byzacenae provinciae episcopi cum suo primate adessent synodo, eique subscripsissent, inde est quod synodicae titulo eorum provincia inscripta non legatur. Ipsi enim ad sua redeuntes delaturi erant breviarium illud suum, ut e totius suae Byzacenae provinciae Synodo, post reditum congreganda, illud mitterent per universam Byzacenam provinciam, ut mittendum Patres censuerant.

Ex dictis de gemina epistola et ex aliis annotatis patet in auras abire secundum Schelstratii argumentum, ab iis verbis petitum, dum in Carthaginensi urbe conveniremus: cum enim constare inquit, synodum hanc habitam fuisse in Byzacio, duas synodos, Byzacenam unam, Carthaginensem alteram, in unam, ut diximus, conflat ac confundit.

Tertium [(a) 1Kb] ex symbolo petitum, valeat per me licet adversus vulgatam indiculi Hipponensis editionem, ubi integrum habetur, sed mendis deturpatum; at nihil hoc ad nostram editionem, in qua symbolum indicatur, non refertur.

[Col. 0941B] Quartum evanescit per distinctionem quam statuimus inter breviarium missum a Byzacenis ad Aurelium, ut quae diligentius fuerint animadversa in melius reformentur, ut loquitur ipse Aurelius; et idem breviarium remissum per universam provinciam Byzacenam, jam recensitum, in quo quaedam diligentius constituta, ut habet synodica Carthaginensis. Quare hanc vulgato statutorum breviculo praefixam epigraphen, quam objicit dissertator, Concilii Hipponensis abbreviationes [(b) 1Kb] factae in concilio Carthaginensi III; hanc, inquam, epigraphen 744 tueatur qui voluerit breviculum vulgatum defendere; haec certe cura non me attinet, qui in meo codice hunc titulum, non alium, breviario praefixum lego: Incipit brevis statutorum.

Quintum argumentum sic proponit breviarii adversarius. Quod nullus, inquit, eorum qui concilii Hipponensis meminerunt, vel unum ex omnibus titulis (primo de Paschate excepto) agnoverit pro titulis canonum Hipponensium; quin cuncti potius alios retulerint qui in [Col. 0941C] breviario illo non reperiuntur.

Bicorne istud argumentum, quod negativum est, vel eo nomine infirmum est ac debile; sed frustraneum est omnino ac evanidum aliis praeterea nominibus.

Primo quia cum in pluribus synodis condita sint pleraque statuta quae breviario includuntur, primum quidem in Hipponensi, deinde in Carthaginensi, mirum non est, si modo uni, modo alteri tribuantur. Eoque facilius haec varietas contingere potuit, quod in hoc ipso breviario, ut in Romano Codice jacet, utrique illi concilio tribuantur canones queis de controvertimus: sic enim primo in limine habetur: Canones concilii Carthaginensis habiti sub die iduum Augustarum, Attico et Caesario consulibus. Deinde post [Col. 0942A] synodicam: Statuta concilii Hipponensis breviata, et quaedam eorum in concilio Carthaginensi cum Byzacenis episcopis collata et diligentius pertractata, haec sunt. Demum post quinque aut sex capita abbreviata, quae [(c) 1Kb] non fuerant inserta a Byzacenis, illorum breviarium in melius reformatum, hoc titulo insignitur: Incipit brevis statutorum. Quid mirum igitur si dum eorum aliqua laudantur, modo Hipponensi, modo Carthaginensi tribuantur?

Secundo vel ipsa brevis aut breviarii appellatio satis indicat non omnia statuta illi inserta fuisse, sed nonnulla praetermissa, ut quae particularia potius negotia quam communem Ecclesiae disciplinam spectabant, aut primatum tantummodo curae ac sollicitudini reservata erant. Hujusmodi sunt quinque illa capita a Carthaginensibus addita, quaeque a Byzacenis ob illam forte rationem omissa fuerant. Primum enim spectat indictionem diei Paschatis, secundum particularem causam Cresconii 745 Villarensis episcopi; sed cujus occasione censuerunt Carthaginenses communi [Col. 0942B] canone tertium istud sanciendum: Ex hoc placuit ut a nullo usurpentur plebes alienae. Quartum ad primatem Sitifensis provinciae unice pertinet; sed consequenter de caeteris primatibus nonnihil adjectum est. Eamdem abbreviandi rationem reddunt Codicis Africani [(d) 1Kb] auctores ad concilium anni 405. Hujus, inquiunt, concilii gesta ideo non ex integro descripsi, quoniam magis ea quae in tempore necessaria fuerunt, quam aliqua generalia constituta sunt; sed ad instructionem studiosorum ejusdem concilii brevem digessi. Non est igitur cur miretur noster dissertator pro Hipponensibus canonibus habitos esse aliquos quos breviario insertos non legimus: hoc enim ipsa breviarii ratio postulat, ut non omnia complectatur.

Quod autem insuper asserit, nulla e statutis hoc breviario contentis ab ullo referri ac laudari pro canonibus Hipponensibus, confidenter magis id dictum quam vere ac perite, nullo negotio probaturi sumus.

Primum enim Augustinus in epistola nunc 64 ad [Col. 0942C] Quintianum presbyterum sic eum affatur: Miror prudentiam tuam, quod me admonueris ut jubeam non recipi eos qui ad nos a vobis ad monasterium veniunt, ut quod statutum est a nobis in concilio permaneret; et tu non memineris in concilio institutum quae sint Scripturae canonicae quae in populo Dei legi debeant. Recense ergo concilium et omnia quae ibi legeris commenda memoriae, et ibi etiam invenies de solis clericis fuisse statutum, non etiam de laicis, ut undecunque venientes non recipiantur in monasterium. Non quia mona terii facta mentio est, sed quia sic institutum est, ut clericum alienum nemo suscipiat. Ecce [(e) 1Kb] duos canones ab Augustino laudati, unus de Scripturarum canone, alter de alieno clerico non suscipiendo. Prior exstat quidem in illo concilio Carthaginensi an. 397 quod [Col. 0943A] refertur in Codice Africano, et inter acta concilii quod vulgo Carthaginense III dicitur; sed neutrum indicatum esse hoc loco ab Augustino certum mihi videtur. Nam ex duabus illis collectionibus alterutram fictitiam esse oportet, utpote quae et eodem anno et mensi assignentur, et iisdem fere canonibus constent: 746 at nemo est qui auctoritatis ac authentiae primas Codici Africano ultro non concedat, ac consequenter alterius acta prorsus commentitia non pronuntiet, ut aliquando forte fusius probabitur. Si ergo Carthaginensem synodum designare voluisset Augustinus, non aliam designare potuisset quam quae Codici Africano ad annum 397 inserta habetur. At ex concilio illo duos canones a se laudatos hausisse mihi non videtur Augustinus. Agitur enim de concilio cui ipse interfuerat: Quod statutum est a nobis in concilio. Porro concilio an. 397 non interfuerat sanctus doctor, ut ex actorum initio clarum est, ubi Aurelius commemorat litteras Crescentiani Numidiarum primatis ad se scriptas, in quibus promittebat pro suae provinciae [Col. 0943B] episcopis, quod aut ipsi dignarentur venire, aut ad hoc concilium fuissent ex more destinaturi legatos; sed hoc, inquit, minime factum videtur, etc. Restat igitur ut ex concilio Hipponensi geminum canonem hauserit, cui concilio ipse testatur se nondum adhuc episcopum interfuisse. Deinde quod simpliciter concilium appellet episcopus provinciae Numidiae et ipsius Hipponae episcopus Hipponense concilium indicare mihi videtur, velut testem sibi domesticum, quod concilium celeberrimum fuerat, primum sub Aurelio primate, eo imprimis consilio congregatum ut collapsa Ecclesiae Africanae disciplina rursus instauraretur, ad quod denique velut ad archetypum quoddam animos adverterunt Africani episcopi, quoties de aliquibus disciplinae capitibus restituendis in synodis inquisitum est. Denique cum vel Hipponense indicaverit Augustinus, vel Carthaginense an. 397 celebratum, primum potius quam secundum fuisse illi ob oculos inde conficio, quod proprie postremum istud de clericis [Col. 0943C] alienis non suscipiendis nihil sancivit, sed in multis conciliis hoc statutum esse in memoriam revocat Epigonius synodi Patribus (Cod. Afric., c. 54), et nunc hoc confirmandum esse ab illorum prudentia suggerit, ut clericum alienum nullus praeripiat episcopus praeter ejus arbitrium cujus clericus fuerit. Postulavit etiam Victor promotione antiquissimus petitionem Epigonii generalem omnibus effici; sed obstante primate Aurelio nihil conclusum. Insuper dicitur Julianus contra 747 statuta concilii faciens, si clericum surreptum non restituerit. Jam ante igitur conditum fuerat ejusmodi statutum in aliquo concilio, nec alio quam Hipponensi: de hoc igitur locutus est Augustinus, quod concilium pariter hoc loco simpliciter concilium nuncupatur, ut ab Augustino factum legimus.

Secundum testem pro Hipponensi breviario adduco [(a) 1Kb] collectorem Africanum conciliorum omnium temporibus Aurelii primatis congregatorum. Habetur illa collectio in Codice canonum Ecclesiae Africanae, qui duabus constat partibus, cujus prima continet canones [Col. 0943D] sub triginta et tribus titulis, eosque corrogatos ex tribus fere conciliis, quorum primum habitum est sub Grato Carthaginensi primate an. 348, secundum sub Genethlio item primate an. 390, tertium vero est Hipponense nostrum sub Aurelio primum et celebratum anno 393. Quam ob causam, secundam codicis partem, quae est conciliorum sub Aurelio congregatorum, [Col. 0944A] ab Hipponensi auspicatur collector; sed quia istius synodi canones jam collecti fuerant in prima codicis parte, ad eam relegat lectorem: Gesta, inquit, hujus concilii ideo descripta non sunt, quia ea quae ibi statuta sunt, in superioribus probantur inserta. Quaerendi sunt igitur in prima illa codicis parte Hipponenses Canones, inter triginta et tria illa statuta: et revera omnes fere constitutiones in breviario nostro recensitae, illic inveniuntur quales erant antequam insertis aliis quatuordecim auctiores fierent et in aliis quibusdam partibus in melius reformarentur.

Tertii testis loco erit concilium Carthaginense universale sub Bonifacio primate celebratum an. 525, post restitutam Africanis Ecclesiis et episcopis libertatem a Vandalorum tyrannide. In illo recitata sunt plurima ex gemina illa parte Codicis Africani. Ex secunda longe plura ac praesertim ex concilio anni 397, quod tertium sine addito appellat, nimirum tertium sub Aurelio, sed ad calcem primae diei duas insignes particulas non ex breviario Hipponensi, sed [Col. 0944B] ex integris hujus concilii actis quae tunc adhuc supererant.

Primum excerptum eam exhibet gestorum partem in qua, quemadmodum compendiose refertur in prima [(b) 1Kb] additione ad nostrum 748 breviarium, Placuit etiam propter controversiam, quae saepe solet oboriri, ut omnes Africanae provinciae observationem diei paschalis ab Ecclesiae Carthaginensi curent accipere.

Alterum excerptum continet eam actorum partem in qua statutum hoc conditum fuit: Primatem proprium Mauritania Sitifensis, cum id postularet, habere permissa est in longinquioribus Mauris, ut habet codex noster in additione prima breviario facta a Carthaginensibus Patribus. Item altera pars ejusdem statuti, quod abbreviatum pariter habetur post verba mox relata: Caeteri primae sedis episcopi ex concilio episcopi Carthaginensis Ecclesiae primates provinciarum suarum constituendos esse professi sunt, si aliqua altercatio fuerit. Non potest, opinor, luculentius refutari argumentum [Col. 0944C] Schelstratii, desumptum a scriptorum omnium, aut monumentorum antiquorum, ut putabat, silentio, quam gemina illa interlocutione, quae codici nostro et Hipponensi praesertim breviario lucem affert maximam, certumque sinceritatis characterem.

Abunde igitur videor mihi satisfecisse primae parti argumenti quinti, quo asseritur, quod nullus eorum qui concilii Hipponensis meminerunt, vel unum ex omnibus titulis (primo de Paschale excepto) agnoverit pro titulis canonum Hipponensium. Immo meminit Augustinus, meminit auctor partis II Codicis Africani, et omnes fere illius canones in priori recensitos digito monstrat: meminere Carthaginensis concilii plenarii Patres anno 525 congregati, et duas integrorum actorum particulas insignes, duasque sanctiones Hipponenses ob oculos ponunt; meminit denique Ferrandus, cujus testimonium potissimum objicit et urget dissertator adversus breviarii sinceritatem, quod clare patebit ex iis ad quae pergimus.

[Col. 0944D] Altera pars quinti argumenti haec est; quod cuncti (qui Hipponensis concilii meminerunt) alios retulerunt (canones) qui in breviario illo non reperiuntur. Ad generalem hanc objectionem, generalem supra responsionem reposuimus: singulis exemplis jam responsum imus. Hoc [(c) 1Kb] primum subjicitur: Quatuordecim annis tantum post concilium Hipponense celebratum fuit Carthaginense concilium sub Aurelio, qui refert in [Col. 0945A] Hipponensi concilio statutum fuisse de 749 concilio plenario singulis annis per diversas Africae provincias habendo, quod nullibi reperitur in breviario. Pondus ego libens addo objectioni. Nimirum non in illo solum concilio anni 407, sed in concilio generali anni 397 bis fit mentio statuti illius Hippone conditi, ut videre est Cod. Afric. c. 51 et 52. Sed quid tum? si omnia in breviario continerentur, non esset breviarium. Deinde prima pars statuti tota quanta est, jacet capite 5 breviarii nostri; et revera legitur etiam inter Hipponenses canones in prima parte Codicis Africani recensitos. Altera vero pars non videtur omnibus placuisse, et eam ob causam non excerpta. Nam in concilio anni 397, in quo repetiti ac confirmati sunt canones Hipponenses, haec c. 51 codicis dicit Aurelius: Nos spopondisse jamdudum meminimus, ut singulis quibusque annis ad tractandum conveniamus. Hac occasione Honoratus et Urbanus legati provinciae Sitifensis alteram partem commemorant, Quia constitutum est in concilio Hipponensi singulas provincias [Col. 0945B] tempore concilii visitandas esse; et exinde urgent ut secundum ordinem Mauritania provincia visitaretur, id est ut in ea provincia concilium generale per vices congregaretur. Quo audito sermonem arripuit Aurelius, effecitque ut nihil legatis promitteretur: et tamen hoc observatum est, inquit Aurelius in concilio an. 407, ut indiceremus aliquando in Numidia, aliquando in Byzacio; at, ut idem statim subjicit, hoc laboriosum omnibus fratribus visum est. Quamobrem in capite subsequenti (n. 95) placuit synodo universae 1o Ut non sit ultra fatigandis fratribus anniversaria necessitas. 2o Quoties exegerit causa communis . . . . . congregandam esse synodum in ea provincia ubi opportunitas persuaserit. 3o Ut causae quae non sunt communes, in suis provinciis judicentur. Haec opinor causa fuit cur statutum, quod aliarum provinciarum episcopi condi curaverant apud Hipponem, Aurelio tunc temporis adhuc recente in primatu et in aliena provincia synodo praesidente, idem in sua anni 397 synodo [Col. 0945C] absentibus Numidiae episcopis excerpi ac confirmari vetuerit, ac post aliquot annos etiam abrogari curaverit.

Idem fere dicendum de canone Hipponensi, 750 quo statutum dicitur ut X kal. Septembris annuus provinciarum conventus haberetur. Videtur enim primas Carthaginensis cum suis coepiscopis aegre tulisse ut ejus arbitrio non dimitteretur cura deligendi et tempus et locum concilii: unde in Codice Africano, ut unica synodus extra Carthaginem coaluisse conspicitur post Hipponensem, ita unica X kal. Septembris, etsi paucae aliae ad istum temporis articulum accedunt. Quare non curavit Aurelius Hipponensem illum canonem retineri in breviario. Si haec non satisfaciunt, addo hoc statutum non pertinere ad communem clericorum disciplinam, et eam ob rem breviario non contineri. Producat dissertator originalia et integra concilii acta, et illic omnes ad unum canones ostensurum me spondeo.

[Col. 0946A] Eadem responsione eliduntur objecta Ferrandi capitula, quae [(a) 1Kb] ex integris actis excerpta ab illo fuere; sicut factum est a Patribus concilii Carthaginensis anni 525, sub Bonifacio primate.

Sextum argumentum repetit dissertator ex Carthaginensi concilio, quod vulgo tertium dicitur, et in quo canones illi Hipponensi concilio attributi, statuti sunt. Sed haec canonum collectio quae sub nomine concilii tertii Carthaginensis circumfertur, extra Codicem Africanae Ecclesiae, [(b) 1Kb] certissime spuria est ac supposititia, ut jam superius evici. Genuina synodi istius acta sola illa sunt quae in Africano canonum Codice habentur ad annum 397, Caesario et Attico coss. At vero qui istius codicis partem, quam dissertator objicit, paulo accuratius inspexerit, statim animadvertet quam vana sit ejus objectio, quam his verbis proponit, adducta prius Epigonii episcopi sententia: Epigonius episcopus dixit: In hoc breviario, quod decerptum est de concilio Hipponensi, nihil arbitramur esse emendandum, vel assuendum, nisi ut [Col. 0946B] dies sanctae Paschae tempore concilii innotescat. Quo ex canone habemus, inquit Schelstratius, nihil de statutis Hipponensibus relatum fuisse inter canones concilii Carthaginensis III quam illud quod de Paschate tractat.

Quis non miretur animadversum a dissertatore non fuisse, verba illa Epigonii, 751 Nihil arbitramur emendandum, vel assuendum, nisi ut, etc., extendi [(c) 1Kb] non ad solum canonem de Paschatis die concilii tempore indicanda, sed ad alios etiam tredecim canones illi subjectos, qui omnes sunt inserti breviario Hipponensi? ut facile intelligitur ex his verbis canoni decimo quarto appensis: Quibus insertis Honoratus et Urbanus episcopi, etc., dixerunt. Non unicus igitur canon assutus est Hipponensi breviario, sed toti quatuordecim.

Et ne quis objiciat parum credibile esse Epigonium statim nulla habita deliberatione, tot canones protulisse breviario inserendos, meminisse opus est additionem [Col. 0946C] istiusmodi jamdiu ante fuisse statutam ab Aurelio caeterisque episcopis, qui diem et tempus concilii praevenerant, ut loquitur Aurelius in eo tractatu quem cum Byzacenis idem tunc habuit, in eo forsan conventu qui iisdem coss. sexto kalendas Julias habitus Carthagine legitur in Codice Africano ad calcem concilii de quo agimus. Et revera eadem illa sunt quae in codice nostro post synodicam dicuntur in concilio Carthaginensi cum Byzacenis episcopis collata et diligentius tractata.

Quamobrem antequam Epigonius loqueretur, haec Aurelius dixerat: Si ergo placet, quae tractata sunt legantur, et singula a vestra charitate considerentur. Post quae Epigonius non privatum, sed commune conventus illius suffragium prolaturus, non ait arbitror, sed arbitramur, et insertis quatuordecim canonibus, ad alia tractanda perrexerunt Patres.

Tantum abest igitur ut objectus codicis locus Breviarii sinceritatem minuat, ut potius illam confirmet, [Col. 0947A] cum omnes illi canones revera inserti habeantur breviario. 752 Econtrario autem infirmat auctoritatem collectionis illius canonum concilii Carthaginensis tertii, quae extra codicem habetur in voluminibus Conciliorum. Constat enim quatuordecim illos insertos canones ante X kalendas Septembris editos non fuisse. Constat etiam post illam synodum aliam congregatam non fuisse eodem anno apud Carthaginem; ac proinde fictitiam esse necesse est vulgarem illius canonum farraginem. Illa autem quae in codice habetur X Sept. (Lege V kal. Sept.) anno 397 collecta, est vere Carthaginensis. Est enim earum quae sub Aurelio coactae sunt tertia; sed prima Hippone, duae aliae apud Carthaginem celebratae sunt.

Septimum argumentum, ex subscriptione Aurelii petitum, responsione non indiget, explicata superius synodorum Carthaginensis et Byzacenae differentia, [Col. 0948A] caeterisque quae initio hujus dissertationis discussa sunt. Plura supersunt quae emendatione indigent in illa Schelstratii dissertatione; sed modo non vacat illis discutiendis operam collocare. Mihi satis est exsufflasse cuncta quae a viro non indocto adducta fuerant, ut breviario illi Hipponensi auctoritatem detraheret, ac per illius latus Romanum canonum Codicem confoderet. Fallor, nisi omnes quorum palato sacra sapit antiquitas, mihi jam ultro non concesserint suam modo constare breviario illi Hipponensi sinceritatem et auctoritatem, egregiumque istud rei canonicae monumentum ab omnibus suppositionis suspicionibus plane liberum jam esse debere: ac demum ex illius authentia non parum auctoritatis ac ponderis accedere integro, cui insertum est, [(a) 1Kb] canonum Ecclesiae Romanae Codici, cujus antiquitati ac sinceritati tot alia momenta suffragantur.




[Col. 0947]
BALLERINIORUM OBSERVATIONES In Dissertationem XII Paschasii Quesnelli, de Codice canonum ecclesiasticorum et constitutorum sanctae sedis apostolicae, quem ille perperam Romanae Ecclesiae attribuit

[Col. 0947B] 753 I. Cum Quesnellus in ms. Oxoniensi collectionem canonum et constitutorum sedis apostolicae conjunctam deprehendisset cum epistolis et sermonibus S. Leonis Romani pontificis, statim eam opinionem induxit in animum, hanc collectionem ad Romanam Ecclesiam pertinuisse, fuisseque publicum ejusdem Ecclesiae codicem, qui quidem in usu fuerit sub Innocentio I, Zosimo et Leone pontificibus. Licet autem huic sententiae nec titulus ipsius collectionis, nec praefatio, nec ulla alia annotatio suffragaretur, magno tamen conjectatori facile fuit plura congerere ut eamdem sententiam aliqua verisimilitudine indueret. Absoluta in hanc rem dissertatione, Thuaneum codicem ejusdem collectionis multo vetustiorem, quem antea ob solas Leoninas litteras contulerat, diligentius evolvens, pervidit eamdem in eo canonum et constitutorum collectionem reperiri, sed sine sermonibus S. Leonis, et cum paucioribus ejusdem epistolis quam in ms. Oxoniensi; ac praeterea has in illo invenit ipsi collectioni annexas, cum in [Col. 0947C] exemplo Oxoniensi aliis pluribus epistolis ipsius pontificis additae, distinctum veluti corpus conficerent. Si antiquiori ac praestantiori codici majorem fidem praebuisset, et si hoc inter utrumque codicem discrimine monitus, exquisisset alia ejusdem collectionis mss. exemplaria, quorum plura in Gallicanis bibliothecis conservantur; facile cognovisset eam collectionem in hoc uno Oxoniensi exemplo, ac in alio antiquiori, ex quo Oxoniense exscriptum fuit, conjunctam fuisse cum Leonis operibus, meroque antiqui librarii arbitrio ab ea dissectas fuisse duas et triginta ipsius pontificis epistolas, ut inter ejus opera cum caeteris ejusdem epistolis describerentur. Hinc autem intelligens eas epistolas 32 hujus collectionis esse portionem caeteris omnibus vetustioribus exemplaribus probatam, ipsamque collectionem, ut Romana credatur, nihil praesidii habere ex Leonis operibus, quae in Oxoniensi annectuntur, sententiam primo receptam fortassis deseruisset. At cum haec [Col. 0947D] ipsi multum placeret, novo labore lucubratam dissertationem recognoscere, et in ipsa fusius eamdem opinionem fulciri nisus est. Ut autem quae huic opinioni adversabantur componeret, octo aetates ejusdem codicis distinxit, ac si haec collectio non uno tempore condita, sed pluribus subinde accessionibus aucta fuerit: quod tamen nullo codice, auctoritate [Col. 0948B] nulla probare potuit, sed ex eo solo praejudicio statuendum fuit, quod hic codex Romanae Ecclesiae esset, nec aliter objectis difficultatibus respondere liceret.

II. Totus itaque hic ejus labor mera est inanium conjecturarum congeries, quam disjicere non difficile fuerit. P. Coustantius in praefatione ad tomum primum Epistolarum Romanorum pontificum part. II, § 3, scite quidem et naviter 755 non pauca produxit, ex quibus illius nisus satis eliditur. Juverit tamen et studium nostrum, quo dum ex ejus observationibus proficientes alias atque alias adjiciemus, praemissae dissertationis falsitas evidentius elucescet. In id autem eae rationes praemittentur, ex quibus hunc codicem ad Romanam Ecclesiam non pertinuisse constabit. Tum vero Quesnelli argumenta seu potius conjecturas ad calculos revocabimus.



CAPUT I. Probatur codicem a Quesnello editum non fuisse Romanae Ecclesiae. Fuit collectio privato studio condita in Galliis.
[Col. 0948C]

I. Tria sunt potissima capita quae collectionem a Quesnello vulgatam non fuisse Codicem canonum Romanae Ecclesiae auctoritate editum usuque receptum probant. 1o Quia multa continet quae Romanae Ecclesiae non congruunt. 2o Quia non paucis caret quae in publico ejusdem Ecclesiae Codice non fuissent omissa. 3o Quia nimia confusione inficitur, quae Codice Romano sub sapientissimis pontificibus edito indigna sunt. Primum caput plura demonstrant.

II. Versio canonum Nicaenorum quae in Quesnelliana collectione exhibetur, aliena est ab interpretatione quae in Romana Ecclesia obtinebat. Duae Nicaeni concilii particulae suppetunt ex ea versione quam eadem Romana Ecclesia recepit, nimirum symbolum, quod S. Leo inseruit epistolae 165 ad Leonem Augustum, cap. 3, et canon de Catharis recitatus ab Innocentio I in epistola ad Rufum Thessalonicensem [Col. 0948D] aliosque episcopos Macedones, quae in nostra collectione describitur cap. 22. Confer utrumque cum interpretatione nostri codicis, et versionis discrimen in oculos statim incurret. In canone autem de Catharis dissimilitudo utriusque interpretationis eo major patebit, quod non tam in verbis sita est quam in sensu, et in eo quidem sensu qui in codicis [Col. 0949A] Quesnelliani versione disciplinam omnino erroneam et ab Ecclesiae praesertim Romanae disciplina ac doctrina maxime abhorrentem praefert. De Catharorum enim clericis ad Ecclesiae unitatem redeuntibus, qui ex Innocentii interpretatione recipiendi erant sola manuum impositione, in versione ejusdem codicis traditur: Placuit sancto concilio ut ordinentur, et sic permaneant in clero. Quandonam Romana Ecclesia clericos in haeresi vel schismate rite ordinatos, dum in gradu suo reciperentur, iterum ordinare consuevit? Num ejusmodi versio, in quam interpretis inconsideratione error irrepsit, a Romana sede recepta, et publico Codici inserta credi potest? Etsi vero in versione quoque ab Innocentio proposita aliquid difficultatis insit, ut pluribus explicavimus tomo II, not. 13 (Col. 1491, not. b), in observationes Quesnelli ad epist. 167, nulli tamen errori dogmatico favet. Neque probabilis est ejusdem Quesnelli responsio allata cap. 6, Innocentium scilicet, [Col. 0949B] dum Macedonibus rescripsit, voluisse canonem, qui objectus fuerat, verbum e verbo vel scribere, vel vertere ex eorum litteris: perinde ac si vel illi Graeci Latine scripserint ad Innocentium, vel Innocentius ex Graeco textu Latine reddiderit canonem nova versione, quae erroneam disciplinam ingereret, ea neglecta quae in sua Ecclesia recepta erat: cum nihil haec nova versio ad causam pertineret, ut ipse Quesnellus eodem loco fatetur. Alterutra versio, inquit, aeque Innocentii causae patrocinabatur. Et siquidem ex Romana versione metuendum ipsi erat, ne forte Macedones (ut ille ait) ejus auctoritatem declinarent, et ad canonis fontem (utique Graecum) provocarent; aeque timendum erat de nova versione, quam ipse pontifex confecisset. Quaestio cum Macedonibus non circa ordinationem versabatur, num rata esset, an irrita; sed in eo erat, num a Bonoso ordinati recipiendi essent in clero. Macedones hoc asserebant Nicaeni canonis auctoritate, in quo ut Cathari, seu Novatiani in suo gradu reciperentur concessum fuit. [Col. 0949C] Innocentius vero id negans, canonem eo tantum consilio recitavit, ut ostenderet indulgentiam erga Novatianos adhibitam peculiari de causa, ad alios haereticos et ad Bonosianos non esse extendendam: quam in rem nulla nova versione opus fuit. Igitur Innocentii versio Romana negari non potest; 757 ac propterea quae in nostra collectione tam est diversa, aliena agnoscitur ab eo codice, qui in Romana Ecclesia receptus credatur.

III. Alium quoque Nicaenum canonem 11 observare libet. Felix III, in epist. 7 ad episcopos per diversas provincias constitutos, haec scripsit: De clericis autem et monachis, aut puellis Dei, aut saecularibus servari praecipimus hunc tenorem, quem Nicaena synodus circa eos qui lapsi sunt vel fuerunt servandum esse constituit, ut scilicet qui nulla necessitate, nullius rei timore atque periculo, se, ut rebaptizarentur, haereticis impii dediderunt, si tamen eos ex corde poeniteat, tribus annis inter audientes sint, septem vero annis subjaceant [Col. 0949D] inter poenitentes manibus sacerdotum, duobus etiam oblationes modis omnibus non sinantur afferre, sed tantummodo saecularibus [Al. popularibus] in oratione socientur. Nihil dubitandum videtur quin hic verba Romanae versionis canonis 11 a S. pontifice exscripta fuerint, a quibus nimium multum absunt verba interpretationis in Quesnelliana collectione insertae, ubi idem canon sic effertur c. 17: De his qui praevaricati sunt sine ulla necessitate, sine ablatione patrimonii, vel sine aliquo periculo, etc. Si qui ergo ex animo poenitent, tribus annis inter auditores constituantur, si fideles sint, et septem annis inter poenitentes; duobus vero annis extra communionem in oratione sola participes fiant populo. Par fere dissimilitudo deprehenditur etiam in duobus aliis Nicaenis canonibus 13 et 14, ab eodem pontifice in laudata epistola memoratis, qui in Quesnelliano codice recensentur can. 19 et 20. Quis ergo Romanum Codicem credat in quo tantum est versionis Nicaenorum canonum discrimen?

[Col. 0950A] IV. Multo autem magis alieni sunt a Romano Codice, qui in usu fuerit Innocentio I, Zosimo, ac Leone pontificibus (sic enim ab ipso Quesnello inscribitur), canones aliarum synodorum nostrae collectioni inserti, cum solos canones Nicaenos et Sardicenses simul junctos et Nicaenorum nomine inscriptos Romana Ecclesia ad Leonem usque receperit. Id latius probavimus in praemisso Tractatu part. II, c. 1, ubi inter caetera eorum opinionem rejecimus qui Graecos canones antiquiorum conciliorum Ancyrani, Neocaesareensis atque Gangrensis Nicaenorum nomine a veteribus Romanis pontificibus designatos contendunt. Clariora porro sunt quae Constantinopolitanos canones in Romana Ecclesia diutius, seu usque ad S. Gregorii tempora, non receptos evincunt. Frustra vero hanc objectionem elidere Quesnellus nititur cap. 2, ubi varias sui codicis aetates comminiscens, eosdem canones post S. Gregorium codici additos ingerit. Cum id nulla ratione fulciatur, merum inventum [Col. 0950B] agnoscitur, ut invicti argumenti vis declinetur. Ejusmodi etiam sunt alia multa in iisdem aetatibus distinguendis, quae nulla alia de causa afferuntur, nisi ut aliis difficultatibus occurratur. Quis vero meris arbitrariis inventis fidat, publicumque Romanae Ecclesiae Codicem astruat, qui evidentissimis argumentis refutatur? Ipse Quesnellus dissert. 11 num. 6, Nunquam, inquit, a Romanis pontificibus Leoni vel aequalibus vel anterioribus alios canones citatos legimus praeter Nicaenos vel Sardicenses pro Nicaenis habitos. Innocentius I expressis verbis ait alios recipiendos non esse. Quis ergo eum Romanae Ecclesiae Codicem venditet, in quo praeter Nicaenos et Sardicenses, aliarum quoque synodorum canones recepti inveniuntur? At subdit: Nec particularium synodorum decreta, etsi aliquae illarum synodorum in Codicem Romanum jam essent relatae, ante Chalcedonensem synodum apud plerasque Occidentalium partium Ecclesias in auctoritatem recepta sunt: id est, relata erant in codicem publicum, sed in auctoritatem non erant [Col. 0950C] recepta, nec idcirco ab ullo Romano pontifice unquam citata fuere. Quis id intelligere potest? Cum codex publica auctoritate editur, ut publico usui inserviat; canones in eo inserti publicam auctoritatem acquirunt. Si nulli alii canones praeter Nicaenos et Sardicenses auctoritatem habebant in Romana Ecclesia, non ergo fuerant publico codici inserti, nec publica auctoritate vulgati. Quomodo igitur codex Quesnellianus ille esse in ipso titulo traditur, qui in usu erat in Romana Ecclesia sub Innocentio I, Zosimo et Leone, si canones in eo descripti non erant in auctoritatem recepti? Num quod erat in usu in Romana Ecclesia, in auctoritate non erat? Nonne Quesnellus in antecedenti dissertatione 11, cap. 2 759 circa medium contendit, decreta promulgata haberi, ita ut homines iisdem teneantur obnoxii, cum publico ac recepto codici habentur inserta? Pro publico autem ac recepto codice suam collectionem venditat. Dum ergo descriptis antea verbis particulares synodos in eadem [Col. 0950D] collectione propositas in auctoritate non fuisse prodit, ipse sibimet manifestissime contradicit. Quanto igitnr melius dicemus eam collectionem, in qua synodorum canones a Romana Ecclesia non recepti describuntur, pro Romano publico Codice haberi non posse?

V. Alia ejusmodi codici minus congrua paucis indicabimus. Quis credat Romanos pontifices in suo codice publico breviarium synodi Hipponensis conditum in concilio Carthaginensi anni 397, idibus Augusti, cum tribus alienis canonibus recepisse? Si Quesnello credendum esset, idem breviarium secundo codicis capitulo insertum fuit, cum oborta Pelagiana haeresis majoris Romanam inter et Africanam Ecclesiam commercii necessitatem fecit. Si autem, ut ipse ait, hac occasione magis innotuit Romanae Ecclesiae Africana disciplina, quam suis moribus accommodatam judicantes Romani cleri proceres, suam illam facere ac proprii codicis partem esse voluerunt; ea utique innotuit [Col. 0951A] ex Aurelio et Augustino episcopis Africanis, qui praecipue eadem occasione ad Romanos pontifices litteras dedere. Breviarium ergo hac occasione acceptum ab iis qui ipsum vel condiderunt vel confirmarant tres illos canones additios habere non poterat. Haec autem animadversio sicut improbabilem ostendit Quesnelli conjectationem de tempore quo hoc breviarium codici accesisse existimat; ita etiam incredibile evincit, Romanos pontifices, si idem breviarium aliquando accepissent, non sincerum, sed extraneis additamentis auctum accepisse, et publica auctoritate edidisse.

VI. Multo autem incredibilius est eosdem codici publico bis inseruisse definitionem concilii Chalcedonensis, primum capite 25 ex una versione, dein cap. 54 ex alia, quam, a Quesnello omissam, ex omnibus hujus collectionis exemplaribus in nostra editione produximus. Quid dicemus de errore manifesto qui elucet in epigraphe praefixa rescripto Honorii capite [Col. 0951B] decimo quarto? Hoc rescriptum signatum pridie kalendas Maii anni 418, in epigraphe datum praefertur acceptis synodi suprascriptae gestis, quae capite praecedenti decimo tertio dicuntur condita sequenti die kalendarum Maii anni ejusdem. Num vetus Romana Ecclesia tantum errorem in publico codice inseruisset? Vide quae hac de re plenius dicentur in observationibus ad Quesnelli dissertationem 13, num. 2. Adde libellum fidei qui Augustino attribuitur cap. 40. Hunc nihil aliud esse nisi regulam fidei multo post Augustinum conditam in concilio Hispanico, quod Leonis jussu habitum fuit, ostendimus in notis ad Quesnelli observationes in epist. 15 ad Turribium, tomo II. Hunc autem libellum cum aliis tribus a S. Leone codici additum Quesnellus opinatur dissert. 14, § 8, n.3. Num hic pontifex libelli memorati auctorem ignorasse credendus est, vel Augustini nomen voluisse imponere? Idem esset, si alius antiquus pontifex codicis auctor crederetur. Quid porro inter plures fidei libellos, qui in apostolicis scriniis servabantur, [Col. 0951C] quatuor tantum in codicem relati, ac inter hos ille Faustini, quem schismaticum fuisse certum est? Quid dicemus de nonnullis legibus ex Codice Theodosiano excerptis? Quid de regula formatarum, aliisque similibus documentis, quae publico codici in Romanae Ecclesiae usum edito non videntur congruere?

VII. Nec minus movere debent quae in eodem codice omissa fuere. In Nicaenis canonibus non legitur ultimus de omissione genuflexionis diebus Dominicis atque paschalibus. Id in eam causam Quesnellus rejicit, quod contraria esset Romanae Ecclesiae disciplina. At idipsum improbabilissimum est. Quanta enim fuerit omnium et singulorum canonum Nicaenae synodi apud Romanos pontifices observantia, ex pluribus, Leonis praesertim, testimoniis liquet, quibus adversus Anatolii Constantinopolitani nisum uni Nicaeno canoni contrarium resistens, protestatus est se non posse permittere ut quippiam ex iisdem canonibus violetur. Hinc in epist. 105 ad Pulcheriam [Col. 0951D] Augustam, cap. 2, Quoniam, inquit, contra statuta paternorum canonum, quae ante longissimae aetatis annos in urbe Nicaena spiritualibus sunt fundata decretis, nihil 761 cuique audere conceditur; ita ut si quis diversum aliquid decernere velit, se potius minuat, quam illa corrumpat. Confer etiam epist. 106 ad ipsum Anatolium, cap. 4, ubi Nicaenas leges mansuras usque in finem tradit; ac de Nicaenis Patribus ait: Apud nos, et in toto orbe terrarum in suis constitutionibus vivent; et si quid usquam aliter quam illi statuere praesumitur, sine cunctatione cassamus, ut quae ad perpetuam utilitatem generaliter statuta sunt, nulla commutatione varientur. Et epist. 107 ad Julianum Coensem: Cum frequentibus experimentis probaverit dilectio tua, quam CONSTANTI FIRMOQUE PROPOSITO SANCTORUM NICAENORUM CANONUM STATUTA CUSTODIAM, dissolvi omnes ecclesiasticas regulas aestimanus, si QUIDQUAM ex illa sacrosancta Patrum constitutione violetur. Similia leguntur in epist. 119 ad Maximum Antiochenum cap. 4: Si quid a quoquam [Col. 0952A] contra Nicaenorum canonum in quacunque synodo vel tentatum est, vel ad tempus videtur extortum, nihil praejudicii potest inviolabilibus inferre decretis; et facilius erit quarumlibet consensionum pacta dissolvi, quam praedictorum canonum regulas EX ULLA PARTE corrumpi. Et cap. 5: Nam quod ab illorum regulis et constitutione discordat, apostolicae sedis nunquam poterit obtinere consensum. Alia ejusdem generis brevitatis gratia praetermittimus. Hinc ergo nihil dubitandum est quin et ingulos Nicaenos canones, et illum quoque de omittenda genuflexione diebus Dominicis atque paschalibus constanter ab apostolica sede fuisse servatos: alias si hunc unum disciplinae canonem Romana Ecclesia respuisset, nihil potioris rationis fuisset Leoni pontifici, ob quam tantopere reprehenderet Chalcedonenses Patres, qui in frequentissima synodo alium disciplinae canonem reformassent, nec potuisset suam et suae Ecclesiae observantiam tam generalibus et solemnibus formulis profiteri.

VIII. Hanc quidem disciplinam non tam in Oriente [Col. 0952B] quam in Occidente viguisse, testes a Quesnello producti in dissertatione cap. 5, n. 5 satis evincunt. Alia itidem ex aliis Patribus afferri possent, quorum nonnulla ita generalia sunt, ut eamdem disciplinam in tota Ecclesia custoditam declarent. S. Hilarius prolog. in librum Psalm,. num. 12: Haec quidem, ait, sabbata sabbatorum ea ab apostolis religione celebrata sunt, ut his Quinquagesimae diebus NULLUS neque in terram strato corpore adoret. Cum in hoc aliisque similibus testimoniis NULLUS excipiatur, Romana utique Ecclesia excludi non potest. Unum satis exploratum addemus ex S. Augustino, qui cum aliquandiu Romae versatus sit, ibidemque nonnullos libros scripserit, ut liquet ex lib. II Retractationum, c. 7 et 10, Romanorum quidem rituum, quorum nonnullos identidem memorat epist. 36 ad Casulanum, notitiam acquisivit. Is autem epist. 55 ad Januarium, postquam num. 28 de diebus paschalibus generatim prodidit, stantes oramus; addidit num. 31: Ut autem stantes in [Col. 0952C] illis diebus, et omnibus Dominicis oremus, utrum ubique servetur, ignoro. Cum ex dictis ignorare nequiverit quid in eo servaret Romana Ecclesia, in qua aliquot saltem Dominicis diebus perstitit; certum efficitur eum memoratam disciplinam in hac Ecclesia invenisse. Nec minorem vim habet testimonium S. Hieronymi in libro adversus Luciferianos num. 8: Etiamsi, inquit, Scripturae auctoritas non subesset; TOTIUS ORBIS in hanc partem consensus instar praecepti obtineret. Nam et multa alia quae per traditionem IN ECCLESIIS observantur, auctoritatem sibi scriptae legis usurpaverunt, velut in lavacro ter caput mergitare, deinde egressos lactis et mellis praegustare concordiam ad infantiae significationem, die Dominico et omni Pentecoste nec de geniculis adorare, et jejunium solvere, multaque alia scripta non sunt (in divinis libris) quae rationabilis sibi observatio vindicavit. Hic quoque S. doctor antequam haec scriberet, Romae versatus, studiis fuerat eruditus, et diebus Dominicis sepulcra [Col. 0952D] apostolorum et martyrum frequentans, standi vel genuflectendi disciplinam eadem in urbe servatam ignorare non potuit. Si autem deprehendisset in hac principe totius orbis Ecclesia genua flecti diebus laudatis, non potuisset inter exempla eorum quae in Ecclesiis totius orbis consensu observantur, hoc recensere quod die Dominico et omni Pentecoste nec de geniculis adoraretur. Esto autem hoc generale Hieronymi testimonium 763 possit non comprehendere aliquam ipsi ignotam Ecclesiam, Romanam certe eidem perspectam praecipue complectitur. Confer not. 12 (Supra, col. 930, not. c) incap. 5 praemissae dissertationis, ubi ipsa Quesnelli verba in hanc rem adhibuimus. Quod si de hac ejusdem Ecclesiae veteri disciplina nullus peculiaris et expressus testis suppetit, id ea de causa accidit, quia nullus qui hoc de ritu apud Romanos scripserit, ad nos pervenit. Satis est autem nullum testari contrarium, ut ea Ecclesia in generalibus testimoniis comprehensa credatur. [Col. 0953A] Neque enim nisi apertissimis argumentis persuaderi poterit, ipsam, quae tantam erga Nicaenos canones observantiam professa est, hac in re ab omnium aliarum Ecclesiarum consuetudine et a Nicaena constitutione descivisse, ac e suis Nicaenae synodi exemplaribus canonem de genuflexione expunxisse. Confer not. 5 (Supra, col. 928, not. e) in cap. 5 dissertationis Quesnellianae, in qua aliam observationem hoc loco opportunam proposuimus.

IX. Urget Quesnellus defectum canonis de omittenda genuflexione non tam in sua collectione quam in abbreviatione Rufini. Cum vero idem canon desit etiam in alia vetustissima interpretatione, quam ex ms. Vat. Reginae 1997 hoc tomo edidimus, manifestum fit hunc defectum non proficisci ex versione Romana, sed ex aliquibus defectuosis Graecis exemplis, ex quibus tum Rufinus abbreviationem compegit, tum laudata interpretatio derivata fuit: quam quidem auctor collectionis Quesnellianae in nonnullis secutus est, ac praesertim in omissione hujus canonis [(a) 1Kb] , [Col. 0953B] ut in notis ad caput 1 ipsius collectionis animadvertimus. Idem vero defectus praesumi nequit in eo Graeco originali, quod ad Romanam Ecclesiam ex ipsa Nicaena synodo transmissum fuit, et ex quo versio statim lucubrata, ab eadem Ecclesia recepta est ac diligenter custodita: ac propterea defectus potius ejusdem canonis in Quesnelli collectione; hunc non fuisse ipsius Ecclesiae codicem magis magisque confirmat.

X. Quid porro dicendum erit de omissis in eadem collectione praestantioribus constitutionibus Romanorum antistitum, quae vel maxime inserendae fuerant, si ipsi pontifices ex Romanis archivis, in quibus omnes accuratissime servabantur, publicum codicem edidissent? Hac autem in re ne pluribus exemplis lectores distineamus, considerare libet solas apostolicas litteras in causa Pelagianorum, quas potissimum collectionis auctor exhibuit. Inter constitutiones autem hac in causa editas omnium celeberrima profecto est tractoria Zosimi, qua Pelagiana haeresis [Col. 0953C] toto orbe truncata est. Hanc quidem potissimum dedissent Romani pontifices, si monumenta hujus generis collecta in codicem publicum retulissent. Deest autem in laudata collectione, ut aliae plures insignes constitutiones desunt, quae vel ab aliis collectoribus inventae et insertae fuerunt, vel a nonnullis antiquis indicatae, injuria temporum periere: nec periissent profecto, si publicus Romanus Codex ejus temporis conditus ad nos pervenisset. Quot praestantissima Romanae Ecclesiae documenta nobis conservavit Avellana collectio Romae olim compacta ex apostolicis scriniis, licet ejus auctor nec publica auctoritate potiretur, nec codicem usui publico edendum sumpsisset? Quanto plura dedisset codex publica auctoritate in usum publicum promulgatus? Neque satisfacit Quesnelli responsio ex codice Dionysii, qui statutis sedis apostolicae Siricio antiquioribus aliisque etiam posterioribus non paucis caret. Dionysius enim non publica, sed privata auctoritate suam collectionem [Col. 0953D] edidit, nec apostolica scrinia exacte consulere potuit. Qui autem publica auctoritate, et in publicum usum codicem vulgasset, is apostolicum archivum evolvens, praestantiores constitutiones usui maxime utiles, quae tunc sane non deerant, haudquaquam praetermisisset.

XI. Omnium autem maxime publicum Romanum Codicem saeculo V editum dedecet mira confusio quae in nostra collectione deprehenditur. Nullus scilicet in hac ordo neque rerum, neque aetatis servatur: quippe conciliorum decreta, uti ipse Quesnellus notavit cap. 4, num. 1, pontificum decretis miscentur, nec pro aetatis suae ordine collocantur, sed posteriora praeponuntur prioribus, topica aecumenicis. Si quis alios publicos qui supersunt, Romanae Ecclesiae libros, sacramentarios, antiphonarios, etc., consideret, aequum in omnibus ordinem inveniet. Cum saeculo V, quo hic codex digestus et editus creditur, sapientissimi [Col. 0954A] pontifices, aliique studiosi homines Romae 765 floruerint; si hi publico usui collectionem canonum et constitutionum concinnassent, nihil dubii est quin documentis recto ordine dispositis codicem omnium optimum nobis dedissent. Mirum igitur est Quesnellum ex ea confusione, quae a Romana ejus praesertim temporis Ecclesia maxime abhorret, intulisse codicem esse Romanum. Ipsa confusio, ait c. 4, n. 1, qua offensus Laurentius quidam Dionysium Exiguum ad novum cudendum impulit, Romanum clamat codicem. Neque huic sententiae quidquam suffragatur testimonium quod his verbis respicit, Dionysii in epistola ad Stephanum. Dionysius enim non de publico Romanae Ecclesiae Codice loquitur, nec de documentorum in eo confusione, sed loquitur de translatione prisca canonum Graecorum, quae circumferebatur in codicibus praesertim Italicis, cujus confusione Laurentius presbyter Romanus offensus, eumdem Dionysium ad novam eorumdem canonum interpretationem lucubrandam impulerat. Haec nimirum [Col. 0954B] sunt Dionysii verba: Quamvis charissimus frater Laurentius assidua et familiari cohortatione parvitatem nostram regulas ecclesiasticas TRANSFERRE pepulerit, CONFUSIONE credo PRISCAE TRANSLATIONIS offensus, etc. Haec prisca translatio, uti conjecimus in Tractatu de Collectionibus part. II, c. 2, § 3, illa esse videtur quam post Justellum hoc tomo edidimus: quae etsi fortassis fuerit in aliquot Romanis codicibus frequentior, non tamen hi dicuntur fuisse codices canonum publici, seu Romanae Ecclesiae auctoritate editi, usuque publico recepti; nec si fuissent hujusmodi, idem habendi essent ac nostra collectio, in qua ex versione prisca praeter Chalcedonenses nulli alii Graecarum synodorum canones inserti leguntur. Quod porro eodem loco Quesnellus ad confusionem codicis aliqua ratione vindicandam subdit: Sua ratione haec confusio nititur, nec ordine vacat ipsa ordinis perturbatio, ei hypothesi incumbit, qua hunc codicem non uno tempore conditum, sed diversis aetatibus auctum [Col. 0954C] cap. 2 statuit. Quae tamen hypothesis, ut paulo ante animadvertimus, merum est inventum, seu potius commentum ad plures difficultates declinandas excogitatum, quod nulla ratione fultum nemini probari poterit.

XII. Sed ut ad confusionem nostrae collectionis revertamur, hanc, si quis diligenter singula expendat, unoque obtutu omnia complectatur, tantam esse deprehendet, ut nedum Romanae, sed nulli alii Ecclesiae publicum codicem editurae, at privato tantum homini congruat, qui primis curis ac privato studio ex arbitrio collegit quae invenit, nunc haec, nunc illa, nullo ordine, delectu nullo. Hunc quoque non dedecent alii defectus antea notati, quemadmodum defectus similes in aliis privatis collectionibus antiquis passim occurrunt. Hinc sicut nullae ejusmodi collectiones sunt codices publica auctoritate editi, ita nec nostra collectio.

XIII. Addemus tandem aliam animadversionem, qua cum probabilissimum fiet hanc collectionem non [Col. 0954D] Romae, immo nec in Italia, sed in Galliis fuisse digestam, tum vero eam codicem Romanae Ecclesiae haberi non posse non modicum confirmabitur. Licet plurimum diligentiae adhibuerimus in exquirendis hujus collectionis mss. exemplaribus, ne unum tamen invenire licuit vel Romae, vel in tota Italia, cum plura in Galliis passim occurrant. Gallias veteri significatione accipimus, quatenus Narbonensem, Aquitanicam, Lugdunensem, et Belgicam comprehendebant. Crabbus unum codicem Gandavensem primus adhibuit. Alanus Copus, Pamelius, et Henricus Gravius Atrebatensi usi sunt. Thuaneus, Trecopithaeanus, Bellovacensis, Hubertinus S. Vedasti, et alii ejusmodi in Gallicanis bibliothecis inveniuntur. Idem censendum de duobus codicibus bibliothecae Caesareae Vindebonensis, in quam aliquot exemplaria mss. e Belgio allata fuerunt. Tanta manuscriptorum [Col. 0955A] copia hoc quoque tempore conservata in solis Galliis, nonne Gallicanam hujus collectionis originem astruit? Adde quod nonnulla documenta hujus collectionis nuspiam in Italicis, sed in solis Gallicanis collectionibus reperire licuit. Ita ex. gr. synodus Telensis, seu verius Zellensis, in Gallicanis tantum codicibus inventa est, uti monuimus not. 2 (Col., 724, n. m) in cap. 62 nostrae collectionis. Ancyranos quoque canones ad Occidentalium disciplinam emendatos praeter nostram collectionem praesefert etiam codex Corbeiensis, qui aliam Gallicanam vetustissimam collectionem a P. Coustantio laudatam continet. Italicae autem antiquissimae collectiones Vat. Reginae 1997, 767 Lucensis 88, et Barberina 2888, quae profecto easdem emendationes recepissent, si in publico Romanae Ecclesiae Codice fuissent promulgatae, eosdem canones sine ulla correctione exhibent. Vide ergo num Romana haberi queat nostra collectio, quae hisce characteribus Gallicana ostenditur. Hinc quidem [Col. 0955B] solis Gallicanis auctoribus isthaec collectio usui fuisse deprehenditur. Pseudo-Isidorus, quem in Galliis suam collectionem digessisse ostendimus, ex eadem collectione plura decerpsit. Vide Tractatum de Collectionibus part. III. Eneas Parisiensis in libro adversus Graecos tom. I Spicil. Acher., ubi nihil Isidorianum subolescit, aliquot testimonia ex nostro codice exscripsit. Non solum enim c. 187 recitat longum fragmentum praefationis Nicaeno concilio praefixae, verum etiam c. 195 et seqq. plura refert ex documentis Acacianis iisdem lectionibus et eodem ordine quo in eodem codice describuntur. Neminem extra Gallias ejusdem codicis vel leve indicium praebuisse invenimus.



CAPUT II. Refelluntur argumenta pro asserendo Romano Codice a Quesnello allata capite quarto

Nunc expendenda sunt argumenta quibus Quesnellus suam sententiam statuere nititur; ipsaque eorumdem [Col. 0955C] imbecillitas nostram sententiam magis magisque confirmabit.

I. Primum argumentum sumptum ex Dionysio Exiguo satis elidimus capite praecedenti num. 11; neque enim de antecedenti codice canonum et constitutorum sedis apostolicae, qui Romae esset publicus usuque receptus, sed de Graecorum canonum prisca translatione loquitur, quae a nostra collectione maxime discrepat. Confusio autem hujus collectionis, quam diffiteri non potuit, ipsum monere debebat ne hanc Romano publico libro ascriberet, ut ibidem animadvertimus. Caeterum si ex Dionysio argumentari liceat, duo cum P. Coustantio adversus Quesnellum breviter indicabimus. Primo si noster codex publica, ut ille opinatur, auctoritate Romanorum pontificum editus usuque fuisset receptus, non tam facile Dionysius Romae privatis petitionibus indulgens, de eo mutando ac de alio codice in ejus locum substituendo cogitasset: nec si id studiosorum hominum commodo [Col. 0955D] sibi sumpsit, illud commisisset unquam, ut quae in publico Romano Codice erant recepta, his locum in suo non relinqueret. Absunt tamen ab ejus codice synodorum Carthaginensis et Milevitanae, nec non quinque Africanorum episcoporum ad Innocentium epistolae, ipsius Innocentii ad easdem synodos et episcopos Africanos responsa; Simplicii, Felicis et aliorum scripta, quae in nostra collectione invenies. Dein tametsi Dionysius suum codicem privata auctoritate concinnavit, ipsius tamen interpretatio mox a pluribus recepta fuit, adeo ut illam teste Cassiodorio de Divin. Lect., c. 23, Romana Ecclesia usu celeberrimo complecteretur. Qui autem fieri potuisset, ut tam brevi et tam facile in desuetudinem abiisset publicus regularum codex apostolica auctoritate vulgatus confirmatusque, et sua quodammodo antiquitate consecratus? Nonne id potius indicium est manifestum nullum publicum codicem Romae vulgatum atque receptum?

[Col. 0956A] II. Secundum Quesnelli argumentum, quo contendit codicis praefationem declarare ad usum Ecclesiae Romanae ipsum esse concinnatum, plane mirificum est. In verbis enim quae ex ipsa praelatione recitat, nihil de Romano Codice indicatur. Sola autem mentio Romanae Ecclesiae, quae Nicaenam fidem complectitur et veneratur, Nicaenasque regulas fidei, seu Nicaeno symbolo subnexas suscipiens confirmavit, et alia ejusdem generis, nonne etiam a non Romano collectore eoque privato scribi potuerunt, ut ne exinde publicus Codex Romanus colligi queat? Quid quod ea verba cum legantur in Gelasii decreto de scriptis apocryphis, nihil aliud innuunt, nisi collectorem in condenda praefatione, Gelasii verba exscripsisse, sicut in reliquo ejusdem praefationis textu longum fragmentum non dubitavit excerpere ex historia Rufini? Num Romanae dignitatis fuit publici codicis praefationem aliorum verbis compingere? Cum vero ea praefatio de Nicaena synodo tantum loquatur, et ad Nicaenam 769 fidem ac regulas referantur verba a [Col. 0956B] Quesnello descripta, quemadmodum et apud Gelasium, unde sumpta fuerunt, eodem referuntur; si a collectore ea praefatio huic codici praemissa fuit, cum Nicaenos canones in codicem retulit; ipsi Nicaeni canones hujus collectionis primi post decretum Gelasii in codicem relati dicendi essent, ut ne prima hujus aetas, quam Quesnellus comminiscitur, solos Nicaenos canones cum Sardicensibus praeferens ad Innocentium I pertineat.

III. Tertia probatio ex citato Gelasii decreto accersita paucis expungitur. Nulla enim ratione Quesnellus praesumit, quod nondum probavit, Gelasium ex praefatione codicis integras periodos exscripsisse, et non potius praefationis et collectionis auctorem exscripsisse ex decreto Gelasii. Hic quidem pontifex tot celebrium et luculentissimarum constitutionum auctor non ita erat in scribendo difficilis, ut alienis verbis sententiisque indigeret, eaque solemni tractatui inserta proprio nomine edere non vereretur. [Col. 0956C] Praefationis autem ignoto scriptori sicut pudori non fuit ex Rufino plura totidem verbis transcribere, ita nec ipsum puduit alia quaedam excerpere ex Gelasiano decreto.

IV. Quartum argumentum sumptum ex sexto Nicaeno canone, qui a Paschasino apostolicae sedis legato eadem lectione recitatus est in concilio Chalcedonensi actione 16 qua describitur in nostra collectione, pluribus capitibus nutat. Primo enim si idem canon eadem lectione insertus inveniatur in aliis collectionibus Latinis, quae procul dubio Romanae Ecclesiae codices non fuere, nonne tota haec argumentatio corruet? At hujus generis sunt collectiones quae continentur in ms. Fossatensi, in alio Claudii Hardy, in Pithoeano, in Vaticano Reginae 1997, et in aliis codicibus, qui etsi ad Romanam Ecclesiam non pertinuerint, eumdem tamen canonem cum Paschasini lectione praeferunt. Secundo canonis numerus, qui a Paschasino sextus dicitur, sumi non [Col. 0956D] potuit ex nostro codice, in quo decimus censetur. Potius ab eo recitatus dicendus esset ex ms. Hardyensi vel Fossatensi, in quibus non tam verba quam numerus canonis cum Paschasino consentit: et siquidem hi codices non idcirco Romanae Ecclesiae dici queunt, multo minus Romanus credi potest noster codex, qui, etsi in ejus canonis verbis cum Paschasino concordat, in numero tamen discrepat. Conjecturae quas affert Quesnellus ut hanc rationem eludat, merae divinationes sunt, quae locum habere nequeunt, nisi antea certe constitutum sit Paschasinum e nostro codice canonem recitasse. Tertio neque certum est Paschasinum e Romano exemplo eum canonem legisse, nec certum item est exemplaria Romana Nicaeni concilii eamdem lectionem ac versionem exhibuisse quam Paschasinus adhibuit, uti observavimus in Tractatu de Collectionibus part. II, c. 2, § 1, n. 5. Tandem rebus pluribus manifestum fecisse videmur auctorem nostri codicis prae oculis [Col. 0957A] habuisse eam Nicaenorum canonum versionem quae in ms. Vat. Reginae 1997 continetur; ac ex ea canonem de quo agimus, totidem verbis et eodem numero descripsisse. Vide notas in cap. 1 nostrae collectionis. Porro codex Vat. Reginae certe Romanus non fuit, nec Romanam Nicaeni concilii interpretationem continet, ut in Tractatu loco allegato ostensum est. Quis ergo ex canone qui ex versione non Romana sumptus est, nostrum codicem Romanum fuisse colligere poterit?

V. Neque fortior est quinta Quesnelli probatio ex parenthesi Innocentii epistolae ad Victricium in Romanae sedis gratiam, ut putat, inserta: Cujus (Ecclesiae Romanae) in omnibus causis debet reverentia custodiri. Cum enim haec parenthesis absit a codice Dionysii et a Sangermanensi antiquissimo exemplo; facile, inquit, quisque adducetur ut credat a Codicis Romani auctoribus additam, jure suo se uti autumantibus, cum in epistola Romani pontificis aliquid addebant, [Col. 0957B] quod ad ejus illustrationem faceret. Hujus autem conjecturae, qua Romanos in liberiorum additionum suspicionem vocat, imbecillitas patet ex duobus: tum quia falsum est eam parenthesim inveniri in sinceris nostrae collectionis exemplaribus, adeo ut ea in uno recentiori et minus exacto codice Oxoniensi posteriori manu fuerit inserta, unde ipsam uti alienam ab hac collectione idem Quesnellus in sua editione expunxit; tum quia eadem legitur in sex aliis vetustis collectionibus quae Romanae non sunt. Vide 771 not. (Col. 521, n. d) 18 in cap. 24 nostrae collectionis, in quo ipsa epistola producitur. Adeo igitur haec parenthesis inepta est ad codicem Romanae Ecclesiae asserendum, ut aliis etiam in codicibus et collectionibus non Romanis reperiatur. Quod si haec parenthesis in exemplaribus vere Romanis exstitit, uti invenitur in antiquis collectionibus praesertim Italicis, quas in memorata annotatione indicavimus; cum sincera nostrae collectionis exempla illam ignorent, haec collectio Romanum Codicem non continere ex [Col. 0957C] hoc ipso defectu pernoscitur.

VI. Canon vigesimus octavus Chalcedonensis concilii, quo de sedis Constantinopolitanae praerogativa statutum fuit, deest non minus in nostra collectione quam in Dionysiana, Prisca, Isidoriana et aliis, sicut etiam in Graeco ipsorum canonum textu non invenitur. Ad aliam enim actionem pertinet, ex qua quidam posteriores Graeci illum excerpentes, caeteris canonibus diversa actione editis eumdem addiderunt; sicut duo alii canones ex aliis ejusdem concilii actionibus ab iisdem Graecis excerpti, canonibus adjecti fuere. Quis ergo hinc nostram collectionem Romanum Codicem inferat, cum id tot aliis collectionibus non Romanis commune sit?

VII. Etsi Ecclesia Romana Nicaenos et Sardicenses canones simul junctos ac Nicaenorum nomine inscriptos haberet, non tamen soli ejus codices hanc conjunctionem et formam praeferebant. Vide in hanc rem Tractatum de Collectionibus part. II, c. 1, ubi [Col. 0957D] alios quamplures aliarum collectionum codices recensuimus; ac exinde tota septimi argumenti vis pro asserendo Romano Codice a Quesnello fusius proposita plane evanescet.

VIII. Ex Antiochenis et Constantinopolitanis canonibus, quos Quesnellus fatetur a Romana Ecclesia usque ad S. Gregorii pontificatum fuisse rejectos, mirificum plane argumentum elicuit pro astruendo codice ejusdem Ecclesiae eo nomine, quia cum illi ad calcem, ut opinatur, codicis jaceant, post diuturnum tempus superadditi fuerint: quod, inquit, in ullo alio codice non deprehenditur. In aliis scilicet collectionibus suo loco inserti, non autem in calce superadditi inveniuntur. Verum hoc quoque argumentum ea gratuita hypothesi innititur, de qua capite antecedenti satis dictum est, nimirum hunc codicem non totum simul compactum, sed per partes [Col. 0958A] aliquot subinde additamenta recepisse. Deinde falsum est Antiochenos et Constantinopolitanos canones in fine codicis esse descriptos, cum referantur cap. 59 et 61, codex autem procedat usque ad caput 98. Num omnes etiam S. Leonis epistolae aliquanto post Constantinopolitanos canones descriptae, quas ad nostram collectionem spectare ex pluribus ac praestantioribus exemplaribus vidimus [(a) 1Kb] , a Romano Codice exclusae, et post Gregorium Magnum adjectae dici queunt? Vera hujus ordinis, seu potius hujus confusionis ratio in auctorem collectionis referenda est, qui nunc haec, nunc illa, prout libuit, vel in manus ejus venerunt, codici inseruit. Caeterum sicut iidem canones licet a Romana Ecclesia non recepti, erant in collectione Dionysii ac in aliis antiquis; ita potuerunt referri etiam in nostra, dummodo nec illa Dionysii, nec aliae antiquus et publicus Romanae Ecclesiae codex judicentur. S. Gregorii testimonia, quae in Tractatu retulimus, probant Constantinopolitanos canones fuisse in codicibus canonum. Cum [Col. 0958B] autem negat eos a Romana Ecclesia receptos, eosdem codices non fuisse publica auctoritate probatos significat.

IX. Quod porro num. 10 reponit Quesnellus de nonnullis conciliorum topicorum canonibus ad Romanam seu Occidentalem disciplinam accommodatis, Ancyranum canonem 10, in nostra autem collectione 11, respicit, in quo cum diaconis qui in ordinatione protestati sunt se non posse continere, et nihilominus fuerunt ordinati, si postea uxores duxerint, concedatur ut maneant in ministerio; in nostra collectione emendatum fuit maneant in clero tantum, et a ministerio abjiciantur. Ne quid vero ex hac emendatione arguatur pro constituendo publico Ecclesiae Romanae codice, illud potissimum evincit, quod idem canon aeque emendatus invenitur in celebri collectione Corbeiensi laudata a P. Coustantio; cum tamen haec nec Romanae Ecclesiae fuerit, nec publicus codex. Sic enim ibidem legitur teste eodem Coustantio in [Col. 0958C] praefatione ad tom. I Epist. Rom. pontif., num. 67: Diaconi quicunque ordinantur, si in ipsa (ordinatione) protestati sunt dicentes, se (velle) habere 773 uxores, neque posse se continere; hi postea si ad nuptias convenerint, maneant in clero tantum: quibus verbis in nostra collectione additur, majoris utique explicationis gratia, et abjiciantur a ministerio. Idem Quesnellus in notis ad canones Gangrenses canonem hujus synodi quartum ingerit, in quo decretum fuit: Si quis discernit presbyterum conjugatum, tanquam occasione nuptiarum quod offerre non debeat, et ab ejus oblatione ideo se abstinet, anathema sit. Hunc autem canonem in nostra collectione idcirco omissum pronuntiat, quia Romana Ecclesia non recepit, ne forte idem canon de presbytero non tam conjugato quam conjugii juribus utente intellectus incautos deciperet. At hac eadem ratione delenda etiam fuerant in synodica ejusdem concilii illa verba quibus damnantur contendentes, presbyteros qui matrimonia contraxerunt, sperni debere, nec sacramenta quae ab eis conficiuntur attingi. Si autem haec [Col. 0958D] verba, ad quae canon quartus refertur, expuncta non fuere, idem canon non memorata de causa, sed collectoris incuria ac saltu omissus agnoscitur. Porro ab Ecclesiae Romanae consuetudine alienum fuit canonum verba mutare, vel omittere: unde in collectione Dionysiana, quam postea Hadrianus papa I Carolo Magno dedit, nihil neque in Ancyranis canonibus, neque in Gangrensibus emendatum vel omissum fuit: quod fecisset profecto, si in veteri Romanae Ecclesiae codice unum canonem in Ancyranis correctum, alium in Gangrensibus expunctum reperisset.

X. Neque minus arbitraria sunt quae Quesnellus subdit de Martino Bracarensi, ac si in Ancyrano canone ad Occidentalem disciplinam revocando Codicem canonum Romanae Ecclesiae secutus fuerit. Neque enim ipse, qui licet Pannonius, in Oriente tamen aliquandiu [Col. 0959A] versatus Graecam linguam didicerat, in sua compilatione adornanda Graecorum canonum Latinos, sed Graecos codices consuluit. Id satis colligitur ex ipsius epistola ad episcopum et concilium Lucense. Etenim post memoratum Graecum originale eorumdem canonum, absque ipsius diligenti collatione praestare non potuisset, quod subjicit, nimirum ut ea quae per translatores obscurius dicta sunt, et ea quae per scriptores sunt immutata, simplicius et emendatius restaurarem. Hinc ejus verba in Graecis, quos exhibuit, canonibus cum nulla versione conveniunt, nec cum Isidoriana, quae maxime in Hispania vigebat. Solum cum non integram eorumdem canonum interpretationem sibi proposuisset, sed ut selecta quaedam capita, quae magis expedire credidit, novo ordine brevius ac facilius proferret in usum Ecclesiarum Hispaniae, Ancyranom canonem earumdem Ecclesiarum disciplinae accommodandum putavit. In quo etiamsi fortassis aliquod nostrae collectionis exemplum habuisset ante oculos, non tamen exinde sequeretur hunc fuisse codicem [Col. 0959B] Romanae Ecclesiae: aliquod enim hujus Gallicanae, ut vidimus, collectionis exemplar ex Galliis, ubi ejusmodi codices adhuc abundant, in Hispanias transferri, ac in Martini Bracarensis manus potuit pervenire.

XI. In capitulis de gratia et libero arbitrio, quos Quesnellus Leoni nostro perperam attribuisse probavimus tomo II in observationibus ad dissertationem ejus tertiam, non solum laudantur tria decreta synodi Africanae anni 418, verum etiam auctoritates ex epistolis Romanorum pontificum contra Pelagianos. Haec porro cum Quesnellus ab auctore eorumdem capitulorum excerpta putet ex Codice canonum Romanae Ecclesiae, in quo tum memorata decreta Africana, tum indicatae Romanorum epistolae continerentur; animadvertens ejusmodi documenta nec in Justelliano, nec in ullo alio codice canonum inveniri, sicut in nostro, hunc Romanae Ecclesiae codicem fuisse exinde demonstrari arbitratur. Haec, ni fallimur, vis est ejus [Col. 0959C] argumenti, quod a Quesnello non ita clare proponitur num. 11. Cum vero ea documenta ob celebritatem causae Pelagianae vulgatissima essent, nihil cogit ut testimonia quae auctor capitulorum adhibuit, e codice publico et non potius e vulgatis exemplaribus excerpta credantur. Dein si etiam ex canonum Codice sumpta dicenda essent, cum in nostro non legantur duae epistolae, altera Zosimi generalis ad totius orbis episcopos, altera Africanorum ad eumdem pontificem, ex quibus aliquot auctoritates iisdem capitulis fuerunt insertae; alius potius a nostro fuisset ille codex canonum, ex quo auctor capitulorum profecit. Praeterea 775 dum hic auctor Carthaginensis synodi canones recitat, tertium, quartum et quintum capitulum vocat, quae in nostro codice sunt canon quartus, quintus, et sextus. Haec ergo diversa numerorum annotatio [Col. 0960A] codicem a nostro diversum eidem auctori usui fuisse confirmat.

XII. Duodecimum argumentum, in quo Quesnelli contradictionem deteximus not. 21 ad caput 4, adeo infirmum est, ut confutatione non egeat. Aliae collectiones Dionysio antiquiores desinunt in Gelasio; nec propterea codices Romanae Ecclesiae habentur.

XIII. Quod tandem affertur ex tractatu ipsius Gelasii, ubi sedium ordo secundum antiqua statuta majorum esse traditur, primae autem beatissimae Petri sedi trecentorum decem et octo Patrum invicto et singulari judicio vetustissimus judicatus est honor, pro nostro codice nihil concludit. Ordo enim praecipuarum sedium satis constitutus fuit in Nicaena synodo, cum earum praerogativae ex veteri consuetudine confirmatae fuerunt can. 6, unde hunc canonem laudavit S. Leo, cum Chalcedonensem constitutionem, qua Constantinopolitano episcopo secundus locus tribuebatur, idcirco noluit approbare, quia Nicaeno decreto adversabatur. Quid ergo praefatio nostri codicis a Quesnello obtruditur, [Col. 0960B] ac si Gelasius laudatis verbis respexerit eum ordinem sedium qui in ipsa praefertur? cum praesertim haec praefationis particula ex alio Gelasii documento exscripta fuerit, uti vidimus num. 3. Quod porro de primae sedis honore a Nicaenis Patribus constitutum dicitur, etsi forte referatur ad eam versionem quae a nostrae collectionis auctore recepta fuit, ubi eidem sedi primatus expresse asseritur; non tamen sequitur eamdem collectionem adhibitam fuisse a Gelasio, cum eadem versio in aliis collectionibus et codicibus contineatur. Vide cap. 1, num. 4. Quid si eamdem sententiam potuit Gelasius colligere ex alia versione canonum Nicaenorum, ex. gr. ex prisca, in qua Romanae sedis primatus canone sexto palam astruitur his verbis: Antiqui moris est ut urbis Romae episcopus habeat principatum? Illa tandem ejusdem tractatus Gelasiani, in quibus Romanae sedi ea antiqua et vetusta reverentia tribuitur, per quam omnium sacerdotum dignitas semper est roborata atque firmata, [Col. 0960C] Sardicensem utique canonem videntur respicere, in quo statutum fuit ut in episcoporum causis secundi judicii decernendi cura Romano episcopo ob S. Petri reverentiam deferretur. At Sardicenses canones etiam cum Nicaenis conjuncti, ac Nicaenorum titulo inscripti non in sola Quesnelliana collectione, sed in aliis multis reperiebantur, ut nihil exinde pro ea collectione convinci queat. Caetera, quae in praemissa dissertatione aliquam animadversionem huc pertinentem merentur, in subjectis annotationibus expensa reperies. Cum ergo nihil probent quaecunque pro asserendo Romano Codice Quesnellus congessit, econtra vero multum convincant, quae nos pro eodem abjudicando superiori capite attulimus; ad revincendam ac extrudendam prorsus ejus sententiam nihil amplius desiderabitur.



DISSERTATIO DECIMA TERTIA. DE CONCILIIS AFRICANIS IN PELAGIANORUM CAUSA CELEBRATIS AB OBITU INNOCENTII PAPAE I USQUE AD ZOSIMI ADVERSUS EOSDEM SENTENTIAM: Ubi de eorum praesertim numero, ordine et tempore; item de numero canonum Africani concilii de Gratia; et de primae Constitutionis Honorii imperatoris adversus Pelagianos origine et auctoribus. Ad Capitula XIII et XIV Codicis canonum et constitutorum Ecclesiae Romanae.
[Col. 0959]

[Col. 0959D] 777 I. Occasio hujus dissertationis.---Adversus codicis sinceritatem, ejusque assertum a nobis in Ecclesia Romana usum arguet nonnullus ex inscriptione constitutionis Honorii imperatoris, pridie kalend. Maias an. 418 datae, quae incipit: Ad conturbandam, occurritque capit. 14. Sic enim se habet illa epigraphe in codice Oxoniensi: Incipit sacrum rescriptum acceptis synodi supradictae gestis: quibus prorsus similia exhibet Thuaneus codex: nisi quod [Col. 0960D] pro supradictae in eo legitur SStae, id est, suprascriptae. Salmasius, qui hoc posteriori codice usus est, Carthaginensem synodum illico interpretatus est duabus litteris designatam; nec opus illi fuit divinare, cum luce clarius appareret auctorem tituli aliam in mente synodum non habuisse quam plenariam illam Carthagine habitam, ubi octo vel novem decreta adversus Pelagianos condita sunt, quae quidem capite immediate superiori comprehenduntur. Atque ex [Col. 0961A] hujusmodi epigraphe concludit Salmasius Eucharistici de Ecclesiis suburbicariis parte II, cap. 1, et ex Salmasio Usserius de Antiqu. Ecclesiar. Britan., c. 10, edictum Honorii datum esse acceptis Carthaginensis synodi gestis seu decretis octo. At, inquiunt nuperi Pelagianae Historiae scriptores eruditi Henricus de Noris et Joannes Garnerius, cum uno saltem die edictum antecesserit plenariam illam synodum quae kalendis Maiis in eodem codice 778 assignatur, qui fieri potuit ut hujus gesta ex Africa exspectaverit Honorius, constitutionem suam editurus? Porro tam gravis allucinatio non arguere videtur codicem auctoritate Romanae, hoc est, doctissimae Ecclesiae conditum, sed rudiorem potius imperiti consarcinatoris operam.

II. Par non est titulorum capitulis praefixorum auctoritas ac capitulorum ipsorum.---Difficilis certe nodus: quem tamen videor mihi multifariam posse dissolvere. Ac primum quidem necesse non habemus eamdem vel aetatem, vel auctoritatem [(a) 1Kb] titulis [Col. 0961B] et inscriptionibus seu canonum, seu pontificiorum decretorum tribuere, quam ipsis canonibus et decretis. Haec enim in codicem relata auctoritate et ad usum Ecclesiae Romanae re prudenter ac mature considerata: titulos vero privati alicujus hominis opera adjectos, vel etiam recentioris studiosi industria esse conditos non temere quis asseveret? Unde et plurimi leguntur in codice Thuaneo, qui in Oxoniensi non apparent, quemadmodum videre est in canonibus Ancyranis, Neocaesariensibus, Gangrensibus, etc., qui suam cuique praefixam synopsim habent. Immo et nonnullum discrimen in eo quem excutimus titulo Carthaginensis synodi jam superius observavimus: ut aequo lectori facile persuadendum putem, ex aliquibus titulorum erratis adversus sinceritatem codicis ipsius decernendum quidquam non esse.

III. Synopsis chronica gestorum adversus Pelagianos.---Etsi porro ista responsione abunde sit objectioni satisfactum pro asserenda codicis nostri sinceritate; [Col. 0961C] quoniam tamen quaestionem de Honorii constitutione semel attigimus, et de Carthaginensi synodo, post cujus accepta 779 gesta dicitur emissa ab Augusto; juvat de utraque diligentius examen inire, et eximiam obscuramque simul historiae Pelagianae partem in majorem lucem proferre. Quod ut dilucide magis fiat, exponenda synopsis chronica rerum gestarum tam in Italia quam in Africa, adversus Pelagianam haeresim a tempore geminae synodi Africanae, cujus relationibus ad Innocentium papam missis, Pelagianorum causa ad sedem apostolicam primum delata est. Etsi enim jam ab anno [(b) 1Kb] 412 damnatus in Carthaginensi synodo Coelestius, ab Africanorum antistitum sententia ad Romani episcopi examen credidit appellandum, ut capite 1 Commonitorii docet Marius Mercator; ea tamen mox ipse appellatione neglecta, Ephesum Asiae urbem contendit, [Col. 0962A] ibique ausus est per obreptionem locum presbyterii petere.

Igitur iterum Coelestius ad Carthaginensem synodum missis per Orosium Erotis et Lazari episcoporum Gallorum litteris cum Pelagio est delatus anno 416, lataque in utrumque sententia damnationis, qua communi deliberatione censuerunt, hujusmodi persuasionis auctores, nisi haec apertissime anathematizarent, anathematizari oportere (Ep. Carthag. Concilii ad Inn.). Mox gesta synodi Innocentio Romae episcopo intimanda duxere Patres: Ut statutis nostrae, inquiunt, mediocritatis etiam apostolicae sedis adhibeatur auctoritas pro tuenda salute multorum et quorumdam perversitate etiam corrigenda. Similem in eosdem sententiam tulere concilii Numidiae episcopi in Milevitana civitate eodem anno congregati, et utriusque simul synodi relationes ad Romanam sedem sunt transmissae.

IV. Epistola quinque episc. ad Innoc. PP. non synodica.---Non multo post selecti quinque ex utraque [Col. 0962B] synodo episcopi prolixiorem adhuc ad Innocentium dederunt epistolam, non ex synodo, ut putat Garnerius, sed ex familiari colloquio: unde ubique et in excusis 780 et in mss. codicibus familiaris epistola inscribitur: nec ut synodicam vocemus cogit auctoritas Marii Mercatoris, qui cum de tribus conciliis sermonem habeat, prius Carthaginense anni 412 duobus aliis Africanis anni 416 conjungit. Etsi enim prior illa synodus relationem ad Innocentium non miserit, ejus tamen gesta ab altera Carthaginensi missa sunt ad eumdem, ut clarissime habetur in utraque synodica: Unde factum est, inquit Carthaginensis, ut recensendum putaremus quod ante ferme quinquennium super Coelestii nomine hic apud Ecclesiam Carthaginensem fuerit agitatum: quo recitato, sicut ex subsequentibus advertere poterit sanctitas tua, quamvis judicatio manifesta constaret, etc. Milevitana vero sic habet: De quo Coelestio ante paucos annos quid gestum fuerit, sanctitas tua de Carthaginensi Ecclesia [Col. 0962C] melius instruitur. Augustinus ipse cum tres epistolas recenset tum alibi, tum ep. 47 ad Valentinum, distinctissime primam de concilio Carthaginensi, secundam de concilio Numidiae, tertiam a quinque episcopis scriptam asserit, non synodi locum nomenque praetermissurus, a qua tertia data, si ita fuisset. Et in ep. 106 ad Paulinum: Scripsimus etiam ad beatae memoriae papam Innocentium praeter conciliorum relationes (quid clarius?) litteras familiares. Interest autem plurimum ne familiaria pro synodicis, vel synodica pro familiaribus accipiantur, si ad id quod [(c) 2Kb] Rusticus Ecclesiae Romanae diaconus scribit in dialogo adversus Acephalos, attendatur: Quod Ecclesia Dei familiaribus non intendit, neque hypomnisticis, neque iis quae ad unum et domesticum fiunt, sed his quae ad synodos aut a synodis dogmatice et publice et definitive de his quae in quaestionem veniunt, [Col. 0963A] conscribuntur. Causas scribendae epistolae edisserit: scilicet monendus erat pontifex, Romae esse nonnullos qui diversis causis 781 Pelagio faverent, quod [(a) 1Kb] post synodicas scriptas audierant; non agi de uno Pelagio, ne forte, si correctus esset, dogmatibus ejus parceretur ab Innocentio; eumdem sub nomine gratiae virus suum fraudulenter tegere. Mittendus etiam erat pontifici liber Pelagii a Jacobo et Timasio acceptus cum Augustini responso et epistola emendatoria ad ipsum Pelagium scripta, aliisque causae instrumentis, quae ad manum non erant, cum synodicae datae sunt.

V. Rescribit Innocentius ad tres Africanor, litteras. ---Innocentius papa, acceptis tribus Africanorum litteris, ad eas rescripta dedit VI kalendas Februarii, Honorio XI et Constantio II consulibus, hoc est 27 Januarii die anni 417, quibus decernit ut in supradictos Pelagium et Coelestium maneat fixa sententia.

Instante Quadragesima, redditae sunt Africanis Innocentii litterae, vel etiam jam inchoato sacro [Col. 0963B] jejunio (Pascha eo an. 22 Apr. occurrente); Julius enim episcopus, qui et scripta synodica tulerat, et rescripta apostolica referebat, vix citius in Africam remeare potuit.

Quarto idus Martias seu die 12 moritur Innocentius papa, locumque cedit Zosimo; qui, ut ex Prospero et Paschasino probabile est, die 18 Martii apostolicam sedem obtinuit.

VI. De synodo Africana receptis Innocentii litteris conjecturae.---Quid factum in Africa receptis Innocentii litteris, transmisso nuntio de ejus ad meliorem vitam transitu, rescita Zosimi electione, Coelestiique Romam festinanter accurrentis profectione, non tradunt scriptores. Vix tamen ac ne vix quidem persuadere mihi possim [(b) 1Kb] non collectam eo tempore synodum, saltem ex utraque illa provincia, ad quarum episcopos rescripta missa fuerant, nisi forte et ex aliis Africae provinciis coacta fuerit. Primum enim status rerum Ecclesiae, imminens ab insurgente [Col. 0963C] haeresi damnum, emissa novissime adversus eam apostolicae sedis rescripta, id postulare videbantur, ut Ecclesia Africana Innocentii successorem litteris suis conveniret praeveniretque. 2. Pelagius auditis eis quae tum in Africa acta erant, tum ab Innocentio rescripta, ad eumdem pontificem scripserat epistolam, quae Zosimo reddita; Coelestius coram acturus causam suam apud pontificem ad urbem Romanam tota festinatione 782 perrexit, ut scribit Marius Mercator: quo Zosimo jam electo pervenit, a quo et benigne susceptum didicerunt Africani. Unde nihil a tam dolosis adversariis timendum non erat, ni ab Africanis Romam litterae mitterentur, quae ex synodi auctoritate plus ponderis haberent apud episcopum Romanum. 3. Vix poterant rescripta Innocentii per Africam promulgari secundum disciplinae leges, nisi congregata synodo, in qua et ex qua omnibus notum fieret quid Roma rescriptum, quid decretum de causa haereticorum: et cum finitam causam dixerit Augustinus [Col. 0963D] serm. 2 de verbis Apostoli, acceptis rescriptis Innocentii, synodi procul dubio plenioris solemnitate finienda fuit. Quamobrem probabile est coisse in unum utramque synodum, ex qua datae ad Innocentium litterae fuerant. 4. Hanc synodum innuere videtur [Col. 0964A] Zosimus papa in prima epistolarum ad Africanos episcopos universos per Africam constitutos, ubi rationem accelerationis suae in scribendo afferens, Ne fraternitatis, inquit, vestrae de adventu ac discussione Coelestii diutius penderet exspectatio, posthabitis omnibus, etc. Unde enim rescivit Zosimus de adventu ac discussione Coelestii sollicitos esse Africanos, nisi eorum id litteris didicit, et quidem synodicis, cum rei momentum id posceret, et frequentes essent synodi in Africa, ne extra ordinem statutum congregatam dicamus pro occurrente necessitate. 5. Eam adhuc synodum indicant alia ejusdem epistolae verba, ante medium: Ad litteras, inquit, Erotis et Lazari priori relatione destinatas, equidem ob fervorem fidei praefestinatum esse promptissimum est. Prior illa, quam commemorat, relatio posteriorem supponit. At cum e Carthaginensi synodo primum missas esse constet ad sedem apostolicam litteras Erotis ac Lazari, quaenam putanda est posterior relatio, quae inter illam synodum et litteras primas Zosimi supponitur? [Col. 0964B] An relatio Milevitani concilii? At [(c) 1Kb] posterior non fuit: eodem enim tempore, et per eumdem episcopum Julium missa relatio utriusque synodi Africanae anni 416, ita ut priorem potius locum tribuere videatur Innocentius Milevitanae, quam Carthaginensi: Frater et coepiscopus noster Julius dilectionis vestrae litteras quas ex Milevitano concilio 783 cura fidei propensiore misistis, mihi peroptanter ingessit, Carthaginensis etiam synodi querelae parilis scripta subjungens.

An quinque episcoporum epistolam relationem illam posteriorem esse dixeris? At non eo nomine esse decorandam superius ostendimus: et cum universos Africae episcopos alloquatur, non de alia quam de synodica relatione intelligendus est sermonem habere. Igitur habita videtur synodus ante litteras Zosimi, ex qua relatio ad eum missa fuerit. Verum conjecturas istas libens doctiorum censurae subjicio.

VII. Primae Zosimi litterae ad Africanos.---Successerunt [Col. 0964C] primae Zosimi ad Africanos litterae. Quo mense, quove die scriptae sint, ex ipsis litteris ea parte minutis non docemur, sola consulum nota superstite: docemur autem, ni fallor, ex secundis litteris, quae XI kalendas Octobris, hoc est 21 Septembris datae leguntur. Has enim posteriores [(d) 1Kb] post mensem a prioribus secundum scriptas esse oportet. Quippe cum monuisset Zosimus (Epist. 3 Zosimi ad Afric. I), Ut intra mensem secundum aut venirent, qui praesentem Coelestium redarguerent aliter sentire quam libellis et confessione contexuit: aut nihil post haec tam aperta et manifesta, quae protulit, dubii resedisse cognoscerent: non potuit ante secundum hunc mensem completum in hanc expostulationem erumpere adversus Coelestii accusatores, quae in secunda epistola (Epist. 4 Zosimi ad Afric. II) legitur: Ecce, inquit, Pelagius Coelestiusque apostolicae sedi in litteris suis et confessionibus suis praesto sunt. Ubi Eros? ubi Lazarus? erubescenda factis et damnationibus nomina? [Col. 0964D] Ubi illi adolescentes Timasius et Jacobus, qui scripta quaedam, ut asserebatur, protulerunt? etc. Igitur non mense Septembri, ut putavit Garnerius, sed vel Junio, vel Julio videntur scriptae priores litterae, cum praeter concessos menses duos, aliquod tempus perferendis [Col. 0965A] litteris, referendisque responsis dandum fuerit antequam secundo scriberet. Continent porro litterae gravissimam objurgationem nimiae Africanorum, ut putabat Zosimus, credulitatis: monet pontifex, Coelestium presbyterum Romano sese ingessisse examini, et expetere ea quae de se apostolicae sedi aliter quam oportuit essent inculcata, purgari: concedit, ut modo diximus, duos menses, intra quos se judicio sisterent accusatores; omnia lente ac mature pensanda dicit; gesta insuper in Romano judicio transmittit, et ut ipsi suum corrigant Africani persuadere conatur.

VIII. Secundae Zosimi litterae ad Africanos.---Post duos menses expletos rursus scribit Zosimus ad Africanos XI kalendas Octobris, nondum recepto Africanorum responso. 784 Iterandarum litterarum causa fuit Pelagii epistola ad Innocentium scripta, a Zosimo recepta; cujus ad Africanos mittendae tunc consilium cepit pontifex, ad id permotus recentibus litteris Praylii Jerosolymorum episcopi, quibus causae Pelagii enixius astipulator interveniebat (Ibid.) Illius exemplar, [Col. 0965B] et forsan utriusque, ad eosdem transmisit; Pelagii Coelestiique fidem magis in dies singulos elucere scribit litteris et professionibus catholicae doctrinae congruentibus; demum tarditatem tergiversationemque accusatorum, ut putabat, gravioribus verbis insimulat.

Differendi causa Africanis fuit necessitas cogendae synodi, quae tanto, quod parabatur causae fidei, damno efficaciter occurreret: magnum enim scandalum imminebat Ecclesiae, si plures synodi adversus Pelagium Coelestiumque habitae, Carthaginenses duae, Jerosolymitana, Diospolitana, Milevitana, Constantinopolitana, et insuper Romanum Innocentii judicium, ab uno Zosimo haereticorum artibus circumvento in irritum mitterentur, ut statim mittenda [(a) 1Kb] timebantur. Inde certus haereticis triumphus, catholicae doctrinae damnum, sedi apostolicae labes, catholicis omnibus dolor, Ecclesiae unitati periculum, quam schismate scindendam praevidebant Africani. Res [Col. 0965C] erat imprimis Africanae Ecclesiae, cujus judicium ab apostolica sede approbatum petebatur. Totius igitur Africanae dioecesis deliberatione opus erat, quam proinde in majorem synodum coalescere necesse fuit. [(b) 1Kb] Eam circa autumni tempus congregatam puto, non tam quia ab antiquo cogendis synodis hoc erat tempus praestitutum, quam quia vix citius congregari potuit post receptas primas Zosimi litteras. Carthagine habitam esse synodum probat inscriptio epistolae tertiae Zosimi, quae Aurelio ac caeteris qui in concilio Carthaginensi adfuerunt data legitur.

IX. Quot synodi Africae ab obitu Innocentii ad tractoriam usque Zosimi?---Duplicem quidem constituit Joannes Garnerius inter primam Zosimi epistolam et tertiam ejusdem, quae XII kalendas Aprilis data est: priorem mense Decembri, vel etiam Novembri anni 417, posteriorem ante Quadragesimam anni 418; nec aliam distinctionis rationem affert, quam quod ex prima accepisse dicitur Zosimus litteras cum obtestatione Afrorum instrumentisque causae, [Col. 0965D] quibus litteris non respondit; ex posteriori vero [Col. 0966A] synodicam missam, cui responsum illud dedit XII kalendas Aprilis datum et III kalendas Maias acceptum. Verum unicam synodum celebratam esse 785 existimo intra illud tempus, ita ut [(c) 1Kb] tres tantum ponamus coactas tempore Zosimi adversus Pelagianos. Primam scilicet post acceptas Zosimi litteras autumni tempore anni 417, secundam kalendis Maiis anni 418, tertiam vero post acceptum Zosimi decretum: nisi quartam addas, quae, ut conjecimus, post accepta Innocentii rescripta ante tres illas celebrata fuerit.

Unicam intra mensem Octobr. et kalend. Maii sequentis anni probo ex ipso Garnerii fundamento. Nam litterae quas ex diversis synodis missas putat, [(d) 1Kb] ex una eademque scriptas docet Zosimus in postrema sua epistola data XII kalend. Aprilis. Eamdem enim synodum alloquitur, cum ait: Post illas [(e) 1Kb] quas vel superius, vel nunc litteras vestras accepimus. Et infra: A vobis ad nos missa obtestatio. Rescribit quippe acceptis posterioribus litteris, et tamen eidem synodo [Col. 0966B] tribuit obtestationem, quae ad primas litteras attinet. Idem pluries eodem modo significatur in eadem epistola. Quoties vel sanctus Augustinus, vel sanctus Prosper enumerant synodos Africanas per id tempus in causa Coelestii habitas, non plures recensent quam duas, quarum posterior kalendis Maiis assignanda est. Hoc clarius elucescet ex infra dicendis.

3. Fatetur Garnerius Marcellinum subdiaconum Carthaginensis Ecclesiae perlatorem fuisse epistolae posterioris, quam putat concilii etiam posterioris esse, anno 418, ante Quadragesimam celebrati, ad quam per tertias litteras rescripsit Zosimus 21 die Martii. Et illud certum est ex fine harum litterarum, ubi recensitis primis Africanorum: Satisque, inquit, illis scriptis [(f) 1Kb] quae ad illas rescripseratis, credimus esse responsum; continuo subdit; Sed postea missae per Marcellinum subdiaconum vestrum epistolae . . . omne volumen volvimus. Constat 786 item has posteriores litteras non ita pridem redditas Zosimo, [Col. 0966C] com iis rescripsit 21 illa die Martii, siquidem ita scribit: [(g) 1Kb] Post illas quas vel superius, vel nunc litteras vestras accepimus. At quis credat Marcellinum profectum fuisse ex Africa tantum mense Januario anni 418, quo tempore synodum celebratam putat Garnerius cum eumdem Marcellinum subdiaconum [(h) 1Kb] accepisse a Paulino diacono libellum Zosimo tradendum, jam ab octavo die Novembris superioris anni, certissimum habeamus ex ejusdem Paulini libello? Ex una igitur eademque synodo geminae litterae profectae sunt, quod qua ratione sit factum, ita expendimus.

X. Cur geminae ab eod. concilio litterae? Cur Paulinus Romam non ivit?---Post acceptas primas litteras Zosimi statim de synodo congreganda cogitaverunt Africani. Sed ad id tempore opus fuit, ut numerosa esset et negotio sufficiens, nec videtur ante Octobrem vel Novembrem mensem esse congregata: quae causa est cur Basiliscus subdiaconus Romanae Ecclesiae, qui litteras illas attulerat ad Africanos, adhuc [Col. 0966D] versaretur Carthagine IV nonas Novembris, quo die [Col. 0967A] Paulinum sermone convenit cum gestis apostolicae sedis directis; ut adesset ad apostolicam sedem et Zosimi judicio. Vadimonio constituto [(a) 1Kb] obtemperare renuit: nec ingeniose modo, vel etiam, quia non juridice nec scripto conventus erat; sed quia cum ageretur de appellatione Coelestii a sententia concilii Carthaginensis anni 412, quam ideo pristinam appellationem vocat Zosimus, locum jam habere non poterat: quoniam ipse Coelestius appellationi defuit, ut ait Paulinus (Commonit. cap. 1), et ea neglecta, ut scribit Marius, Ephesum concessit, ibique per obreptionem ausus est presbyterii locum petere. Et iterum post annos quatuor ad idem Carthaginensis Ecclesiae tribunal pertractus, et hujus, et Milevitani concilii 787 sententiam exceperat, duplici deinceps Innocentii constitutione roboratam: post quae finitam esse causam sanctus Augustinus serm. 2 de verbis Apostoli publice proclamavit. Merito igitur Africani Paulinum ne ad diem dictum Romam iret prohibuerunt; quod praeterea aegre ferebant: ut etiam praesensit Zosimus, [Col. 0967B] qui eam ob rem non scripto suo, sed sermone subdiaconi sui Paulinum convenit.

Basiliscus Zosimi subdiaconus, audita Paulini responsione, acceptisque, ut puto, primis Africanorum ad pontificem rescriptis, in Italiam remeavit, nondum videlicet paratis omnibus causae instrumentis prolixis, quae in eadem synodo adornabantur, tradenda postmodum Marcellino subdiacono cum posteriori epistola.

XI. Quid prioribus Africanorum litteris contineretur?---Utraque periit vel adhuc [(b) 1Kb] in Vaticano pulvere cum blattis dimicat. Quid prior contineret, ex ipsis Zosimi tertiis litteris expiscandum. Cum enim utrisque Africanorum litteris istae respondeant; priori parte prioribus, posteriori eaque brevissima posterioribus satisfacit, prolixiorem ad istas responsionem cum tractoria missurus. Apparet igitur tria maxime prioris Africanae synodi epistolae capita fuisse: unum quo [(c) 1Kb] graviter expostulabant adversus Zosimum, [Col. 0967C] quod posthabito et Africanae Ecclesiae, et Romanae per Innocentium judicio, quo finita Coelestii causa fuerat, ad novum eam examen revocasset, non sine magno catholicae fidei et unitatis periculo. Huc enim spectat, ni fallor, illa privilegiorum apostolicae sedis commendatio, quae totam fere Zosimi implet epistolam: Quod Patrum traditio apostolicae sedi auctoritatem tantam tribuerit, ut de ejus judicio disceptare nullus auderet; humanis divinisque legibus et disciplinis omnibus firmatam, quam omnium majorum studia servaverint; eam nullis hactenus acta motibus habere fundamenta, quae sine suo periculo temere nullus incesset; nullum denique de ejus posse retractare sententia: quae quamvis ita essent, se tamen ad eorum notitiam omnia retulisse.

[Col. 0968A] Altero capite [(d) 1Kb] conquesti sunt (idque urgebant maxime) quod Zosimus causam Coelestii in Africa natam et ad Carthaginense 788 tribunal delatam, ad se traxisset: sui enim Cypriani ad Cornelium papam scribentis sententiam hanc tenebant: Cum statutum sit omnibus nobis, et aequum sit pariter ac justum, ut uniuscujusque causa illic audiatur, ubi crimen est admissum . . . . oportet utique eos quibus praesumus, non circumcursare, nec episcoporum cohaerentem concordiam sua subdola et fallaci temeritate collidere; sed agere illic causam suam, ubi et accusatores habere, et testes sui criminis possint . . . Jam causa cognita est, jam dicta est sententia; nec censurae congruit sacerdotum mobilis atque inconstantis animi levitate reprehendi. His similia scripsit Aurelius cum suis de Coelestio, qui ab illo presbyterii gradum accipere voluerat, et apud eum accusatus damnationis sententia percussus fuerat. Id habeo ex Zosimi verbis: Pariter vobiscum voluimus habere tractatum de illo qui apud vos, sicut ipsi per litteras dicitis, fuerit accusatus. Ita enim legendum [Col. 0968B] apud vos, ut omnes habent codices et sensus exigit, non vero apud nos, ut legitur in editione Garnerii, quod in operarum oscitantiam libens rejicio.

Tertium epistolae caput erat Africanorum episcoporum obtestatio. Scilicet cum intelligerent ex epistola Zosimi [(e) 1Kb] eum ad Coelestium Pelagiumque absolvendos festinare, decretumque apud se habere, utrumque communioni Ecclesiae existimationique restituere, nisi intra duos menses accusatores Romam accurrerent probarentque accusationis suae capita: [(f) 1Kb] obtestatorium libellum interposuerunt, quo suum sibi jus servari postulabant, et ut nihil de sententia in utrumque illum prolata immutaretur, sed in eodem cuncta relinquerentur statu, saltem donec unum e suis Romam mitterent cum idoneis causae instrumentis, quibus haereticorum artes aperirentur, docereturque quam legitime et canonice essent damnati. Extrema epistolae verba hujus obtestatorii libelli testes sunt: Noverit, inquit, fraternitas vestra nihil nos [Col. 0968C] post illas quas vel superius, vel nunc litteras vestras accepimus, immutasse; sed in eodem cuncta reliquisse statu in quo dudum fuerant, cum hoc nostris litteris vestrae indicavimus sanctitati: 789 ut illa quae a vobis ad nos missa erat obtestatio remaneret. Haec porro verba, missa erat, indicant istam obtestationem ad priorem epistolam pertinere.

XII. Gemina legatio decreta in priori Africae synodo, una ad Zosimum, altera ad Honorium.---Dum priores istae litterae deferuntur ad Zosimum per ejus subdiaconum Basiliscum, iidem episcopi in eadem synodo congregati majori otio et matura deliberatione inquirebant inter se, quidnam facto opus esset, ut haeretici artibus occurreretur, et [(g) 1Kb] ne Zosimus nimium credulus propensusque in Coelestium, sententiam [Col. 0969A] ferret in Ecclesiae fideique damnum prodituram. Geminam decernunt legationem, [(a) 1Kb] unam ad Honorium Augustum per Vindemialem episcopum obeundam; alteram ad Zosimum pontificem a Marcellino subdiacono suscipiendam. Quem cum lego (Ex libello Paulini) jam ab octavo die Novembris libellum Paulini pariter deferendum accepisse, nec tamen [(b) 1Kb] Romam venisse ante medium mensem Martium (Ex epistola Zosimi data XII kalend. Aprilis), unum e duobus colligo: scilicet, vel Marcellinum non tam cito profectum ex Africa quam a Paulino sperabatur, vel forte ipsum comitatum esse Vindemialem episcopum Ravennam usque, et cum eo aliquandiu in comitatu resedisse. De priori secretiorique legatione dicemus inferius, de altera modo dicendum, et de his quae in concilio acta atque ad Zosimum deferenda tradita sunt Marcellino. Quodque operosius est et spem pene omnem superat, videndum quid huic concilio tribuendum eorum quae apud S. Augustinum, apud ejus discipulum Prosperum, Marium Mercatorem, etc., et [Col. 0969B] in Chronico Prosperi, seu ejusdem, seu alterius, ex Africano concilio profecta annotantur.

XIII. Quid actum in autumnali Africae synodo?---Huic igitur autumnali concilio anni 417 convenit imprimis quod a Mario Mercatore scribitur post recensitam epistolam Zosimi benignitatis erga Coelestium plenam ad Afros episcopos: Episcopis vero, inquit, ex Africa rescribentibus, omnemque causam quae apud eos facta fuerat, exponentibus: 790 missis etiam gestis exinde, quae fuerant tunc cum illo vel de illo confecta, vocatus ad audientiam pleniorem, ut quae promiserat festinaret implere, id est, ut damnatis praedictis capitulis, sententia Afrorum pontificum, qua fuerat communione privatus, absolveretur, non solum non adfuit, sed etiam ex memorata Romana urbe profugit: atque ob hoc a beatae memoriae praedicto Zosimo episcopo scriptis amplissimis vel longissimis perdamnatus est.

2. Ad idem concilium pertinet quod habet Zosimus epistola scripta XII kalendas Aprilis anni sequentis [Col. 0969C] ad episcopos qui in concilio Carthaginensi adfuerunt, ex quo missum ait per Marcellinum subdiaconum epistolae volumen, quod [(c) 1Kb] non sine taedio legisse videtur Zosimus.

3. Hoc idem est quod commemorat Prosper in Chronico (De autumnali synodo) ad annum 418, his verbis: Concilio apud Carthaginem habito 214 episcoporum, ad papam Zosimum decreta perlata sunt: quibus probatis, per totum mundum haeresis Pelagiana damnata est. Pensanda sunt Chronici verba: non enim ait hoc anno 418 concilium apud Carthaginem esse habitum: sed concilio apud Carthaginem habito, [(d) 1Kb] per autumnalia scilicet anni praecedentis, sequenti seu 418 ad papam Zosimum synodi decreta perlata, ab eodem probata, et per totum mundum haeresim esse damnatam: quod plane quadrat sententiae nostrae. Verba haec Prosperiani Chronici, quae vulgo ad synodum anno 418 kalendis Maiis habitam pertinere existimantur, certum apud me est scripta esse de [Col. 0970A] synodo autumnali anni praecedentis. Apud omnes enim in confesso est synodi kalendarum Maiarum gesta vel decreta a Zosimo accepta non esse, priusquam Coelestium ipse sententia feriret: sive quia, ut plures existimant, jam ante kalendas Maii prolatum erat Zosimi judicium; sive, quod verius existimamus, quia ex ea kalendarum synodo scriptum [(e) 1Kb] non est ab Africanis 791 ad Romanum pontificem. Deinde clarum videtur synodum cujus gestis probatis secuta est Zosimi sententia per totum mundum missa, eam esse quae epistolae volumen cum pluribus instructionibus gestisque praecedentium synodorum ad Romanum pontificem transmisit per Marcellinum subdiaconum. At haec omnia jam a 21 die Martii accepta erant a Zosimo, ut ex tertiis ejus ad Africanos litteris certum habetur. Denique de ea synodo intelligi debent, post cujus rescripta directa, consecutum est ut justissime in Coelestium sententia a Zosimo proferretur, ut habet August. lib. II de Pecc. Origin. c. 7. At ea rescripta ipsa sunt quae interposito duorum mensium [Col. 0970B] tempore postulata erant a Zosimo, ut eodem loco habetur. Tempus porro illud ante synodum autumnalem esse interpositum constat ex primis Zosimi litteris: ut eam ob rem evidens sit ad eam synodum autumnalem referenda esse rescripta illa, non vero ad synodum kalendis Maiis post sex menses habitam; quod adhuc amplius ex dicendis elucescet.

Eodem forsan revocandum quod idem scriptor ad annum 416, consulibus Theodosio VII et Palladio, refert, notato hic per errorem pontificatus Zosimi initio: Romanae, inquit, Ecclesiae 39 episcopatum suscipit Zosimus annis tribus: quo tempore, Pelagianis jam a papa Innocentio praedamnatis, Afrorum vigore ac maxime Augustini episcopi industria resistebatur. Mentio enim sententiae ab Innocentio jam prolatae et initii pontificatus Zosimi concilii hujus tempus indicat, etsi sub alieno consule tria haec referantur; forsan errore librarii, qui initium sequentis anni in finem praecedentis imprudens transtulerit, quod facile [Col. 0970C] est. Manifestum est, objiciet aliquis, ab ipso auctore haec sub illo consulatu esse posita, cum tribus annis asserat Zosimum praefuisse Romanae Ecclesiae, et Bonifacii pontificatum anno 419, Monaxio et Plinta consulibus, assignet. At licet ita habeat Chronicon Prosperi in codicibus mss. Sirmondi et Chiffletii, ex quibus illud edidit Andreas du Chesne tom. I Script. Hist. Franc., antiquissima tamen Joannis Sichardi editio anno 1549 Basileae excusa, haud dubie ex pluribus mss. codicibus, ut marginalis lectionum varietas indicat, haec, inquam, editio ita habet: Zosimus 39 Romanae Ecclesiae episcopatum suscipit anno uno mensibus 9 diebus 8. Ex qua lectione, quae historiae veritati respondet, jam non probabilis modo, sed necessaria transpositio hujus partis, quae est de Zosimo, in annum sequentem 417 ex instituto scriptoris per scribarum incuriam inverso; alioquin plures numerandi erunt pontificatus Zosimi anni.

XIV. Augustini testimonia de concilio anni 417.--- [Col. 0971A] 4. Eamdem synodum designat S. Augustinus epistola 47 his verbis: Item quod papae Zosimo de Africano concilio scriptum est, ejusque rescriptum ad universos totius orbis episcopos missum: et quod posteriori 792 concilio plenario, etc. Prius, inquam, illud concilium, quod Africanum dicit sanctus doctor, ipsum est quod autumnale dicimus, et ex quo omnia causae gesta missa sunt ad Zosimum. De eodem sunt haec quae lib. II de Pecc. Origin. cap. 7 habentur. Sed interposito duorum mensium tempore donec rescriberetur ex Africa . . . Sed posteaquam ex Africano episcoporum concilio rescripta directa sunt, quid fuerit consecutum, ut in eum (Coelestium) sententia proferretur, cuncta legite, quia cuncta transmisimus. Ubi vides ex unius concilii Africani scriptis ad sententiam proferendam motum fuisse Zosimum. Et postea cap. 8: Cum venerabili papae Zosimo synodus Africana respondit; quod vestrae charitati cum caeteris instructionibus misimus. Et cap. 21: Visus est Pelagius ad tempus aliquid dicere [Col. 0971B] quod fidei catholicae conveniret, sed illam sedem usque in finem fallere non praevaluit. Post rescripta quippe Africani concilii, etc. Non de alio concilio Romam litterae venerunt, quae exspectabantur ex Africa venturae, ut plenius et manifestius in Coelestio fieret, quod responderat se litteris beatae memoriae papae Innocentii consentire, ut ferme habetur lib. II ad Bonifacium, cap. 3. In quibus variis Augustini locis aliqua notanda. 1o Constantissime ab eo dici Africanum concilium, ut et a plenario, quod posterius fuit, distinguatur, et de eodem iis omnibus in locis mentionem esse intelligatur. 2o Ubique de illo concilio rescriptum esse Zosimo testatur, ut iterum distinguatur ab illo plenario et posteriori quod kalendis Maiis habitum: nullae enim inde litterae ad pontificem scriptae, 3o Synodum illam esse cujus rescripta exspectabantur post concessos duos menses ac proinde circa autumnum habitam. 4o Eamdem esse cujus scripta accepta consecutum sit Zosimi decretum ad universi orbis episcopos missum. 5o Eam ipsam synodum esse [Col. 0971C] ex qua instrumenta et gesta omnia missa sunt ad Zosimum per Marcellinum subdiaconum ad causae instructionem: quandoquidem non nisi post hanc ejusque rescripta secuta est Zosimi sententia. Haec, ni fallor, clara sunt: ut mirum sit haec omnia ad synodum kalendis Maiis habitam referri a Garnerio; quod inferius discutiemus.

XV. Prosper. Aquitan. de conc. ann. 417 loca duo. ---5. Ad Prosperum Augustini discipulum venimus, cujus implicatiora sunt testimonia. Ad eamdem igitur synodum ea refero quae habet ille respondens ad capitula Gallorum, resp. ad object. 8: Cum ducentis quatuordecim sacerdotibus, inquit, quorum constitutionem contra inimicos gratiae Dei totus mundus amplexus est, veraci professione, quemadmodum ipsorum habet sermo, dicamus gratiam Dei per Jesum Christum Dominum, non solum ad cognoscendam, verum etiam ad faciendam justitiam nos per actus singulos adjuvare; ita ut sine illa nihil verae sanctaeque pietatis habere, [Col. 0971D] cogitare, dicere, agere valeamus. Haec enim ad illam Africanorum synodum pertinent, cujus constitutionem totus mundus amplexus 793 est: id est, cujus decreta ad Zosimum papam, ut habet chronographus, perlata sunt, quibus probatis per totum mundum haeresis Pelagiana damnata est. Post cujus scriptum ut August. epist. 47, secutum est rescriptum Zosimi ad universos totius orbis episcopos. Ex quo item postquam rescripta directa sunt, consecutum est ut in Coelestium sententia proferretur. August. lib. II de Pecc. Orig., c. 7. At ex superius dictis liquet haec omnia de synodo autumnali 417 esse intelligenda: ex qua nimirum directus Marcellinus mense Novembri, cujus omnes instructiones et gesta synodica per eumdem recepit Zosimus XII kalendas Aprilis anni proxime [Col. 0972A] sequentis. His adde convenientiam numeri episcoporum 214, qui pariter et episcopis hujus decreti conditoribus a Prospero Augustini discipulo tribuitur, et a chronographo datur concilio illi Carthaginensi cujus decretis probatis, per totum mundum haeresis Pelagiana damnata est. Denique cum duo tantum concilia a primis litteris Zosimi ad ejus decretum habita esse in Africa probaverimus, nullibi notatur ex posteriori, quod kalendis Maiis celebratum est, scriptam esse ad Zosimum epistolam, quae citatum decretum contineret, ut ex alio Prosperi loco iamjam referendo clarum est.

6. Ex his consequitur ejusdem synodi partem esse, quod de iisdem ducentis quatuordecim sacerdotibus refertur in altero Prosperi loco cap. 10 contra Collatorem, ubi haec legimus: Erraverunt ducenti quatuordecim sacerdotes, qui in epistola quam suis constitutionibus praetulerunt, ita apostolicae sedis antistitem beatum Zosimum sunt allocuti: Constituimus in Pelagium atque Coelestium per venerabilem episcopum Innocentium [Col. 0972B] de beatissimi apostoli Petri sede prolatam manere sententiam, donec apertissima confessione fateantur, Gratia Dei per Jesum Christum Dominum nostrum non solum ad cognoscendam, verum etiam ad faciendam justitiam, nos per actus singulos adjuvari; ita ut sine illa nihil verae sanctaeque pietatis habere, cogitare, dicere, agere valeamus. Neminem fore existimo qui haec et superiori numero relata ex resp. ad capit. Gallor. diversis synodis ascribere velit: constitutio quippe eadem, idem numerus episcoporum, eadem verba.

XVI. Canones Africani de gratia conditi sunt in syn. autum. an. 417.---7. Ex his porro unum non parvi momenti eruimus; scilicet octo illas constitutiones seu canones de gratia, qui olim Milevitano concilio male tributi, nunc Carthaginensis esse agnoscuntur [(a) 1Kb] , in illo autumnali concilio Carthaginensi esse conditos. Hujus enim constitutiones disertis verbis hic notantur, et tales constitutiones, quae ad sedem apostolicam missae sint cum 794 synodica ad Zosimum [Col. 0972C] epistola iisdem praefixa; tales insuper, quas totus mundus amplexus sit, ut ex altero loco Prosperi habetur. Quaenam autem aliae constitutiones, qui canones de gratia ubivis terrarum unquam visi sunt, qui a scriptoribus ullis commemorati, praeter canones illos octo celebratissimos, quos habent omnes Conciliorum editiones, quique jacent in nostro Romanae Ecclesiae codice capit. 13 ex concilio posteriori kalendis Maiis habito, in quo confirmati et subscripti sunt, ut inferius dicemus. 2o Confirmatur haec assertio nostra ex eodem Prospero cap. 10 contra Collatorem. Erraverunt, inquit, Africana episcoporum concilia, quae decretis suis constituere utrumque Dei donum esse, et scire quid facere debeamus, et diligere ut faciamus: ut aedificante charitate, scientia non possit inflare quia sicut de Deo scriptum est: »Ille est qui docet hominem scientiam;« ita scriptum est: »Charitas ex Deo est.« Manifeste enim pluribus conciliis Africanis ascribit Prosper constitutionem quam refert: est autem quartus (In codice nostro quintus) canonum Carthaginensium, [Col. 0972D] quos proinde necesse est dicere, si cum Prospero sentire velimus, in duobus saltem conciliis Africanis esse prolatos: quorum unum fuit autumnale anni 417, de quo nobis modo sermo est, quodque continuo explicatius designat idem Prosper, discernitque a posteriori, cum et numerum ducentorum quatuordecim episcoporum a quibus fuit unum illorum celebratum, significat; et sententiam Innocentii in eo confirmatam adversus Pelagium et Coelestium, et epistolam constitutionibus praefixam missamque ad Zosimum. Ut enim haec de alia synodo distincta a prius memoratis intelligamus nulla ratio occurrit; obstat vero quod de industria a synodi vocabulo abstinuit hoc loco, et unam e citatis hanc esse indicavit, [Col. 0973A] cum epistolam commemorans quam suis constitutionibus praetulerunt episcopi illi 214, innuit non esse constitutiones distinctas a decretis, quibus constituisse, mox dixerat concilia, utrumque Dei donum esse, etc. Ex quibus clarum est unum illorum conciliorum a Prospero laudatorum idem esse ac autumnale quod statuimus. 3o Prosper chronographus ad annum 418 disertis verbis scribit synodum illam 214 episcoporum, quae autumnalis fuit, et ad quam rescripsit Zosimus epistolam per universum orbem missam, condidisse decreta synodalia, quibus Romam perlatis probatisque, per totum mundum haeresis Pelagiana damnata est. Quaenam porro illa decreta, si non canones octo vel novem de quibus agimus?

XVII. Ante conditos canones Africanos de gratia mitius tractavit Pelagianorum Augustinus.---Videor mihi posse adhuc probare hos 795 canones octo si non publicatos, saltem conditos esse in hac autumnali synodo; ita ut nec prius, nec serius [Col. 0973B] procusi fuerint. Non prius editos probat, ni fallor, modus loquendi quem usurpavit, ac temperantia singularis, qua sensum suum exposuit Augustinus circa istam Pelagianorum propositionem: An fuerit aliquando, vel sit in praesenti, vel deinceps aliquis futurus sit sine peccato: nunquam enim ante annum 417, quo constituti sunt canones, graviori censura dignam eam putavit, nec labe haereseos notavit: aut si quando errorem vocavit, at tolerandum humanum, nec perniciosum errorem. Sic in libro de Spiritu et Littera cap. 2: Proinde, inquit, non multum eo nomine molesti sunt . . . . Quin etiamsi nemo est, aut fuit, aut erit, quod magis credo, tali puritate perfectus; et tamen esse, aut fuisse, aut fore defenditur et putatur, quantum ego judicare possum, non multum erratur, nec perniciose, cum quadam quisque benevolentia fallitur . . . Sed illis acerrime ac vehementissime resistendum est qui putant sine adjutorio Dei per seipsam vim voluntatis humanae vel justitiam posse perficere, vel ad eam tendendo proficere. Eamdem comparationem inter utrumque [Col. 0973C] hoc dogma instituit et explicat epist. 89 ad Hilarium, ubi ait: Sed isti utcunque tolerandi sunt, quando dicunt vel esse, vel fuisse hic aliquem, qui nullum haberet peccatum. Item lib. de Perfectione justitiae, in fine: Non nimis, inquit, existimo reluctandum: scio enim quibusdam esse visum: quorum de hac re sententiam non audeo reprehendere, quanquam nec defendere valeam. Libro de Natura et Gratia, ait, se non multum curare utrum tales vel sint, vel fuerint; et cap. 60: Potest, inquit, de hoc esse aliqua quaestio inter veros piosque Christianos. Immo in epistola quinque episcoporum ad Innocentium scripta sub finem anni 416: Quoquo modo, inquit, se habeat ista quaestio, si non invenitur homo in hac vita sine peccato: tolerabiliter in id quisque fallitur; nec diabolica impietas est; sed error humanus, elaboranda et optanda affirmare, etiamsi quod affirmat non possit ostendere. Denique in libro de Gestis Pelagii, qui ultimus est eorum quos sanctus gratiae doctor ante autumnale concilium anni [Col. 0973D] 417 elucubravit, nec nisi post scriptam ad Innocentium a quinque episcopis epistolam: in hoc, inquam, opusculo, cap. 30, hanc quaestionem ait a Palaestinis 14 episcopis non esse definitam: Quod, inquit, non inter catholicos et haereticos, sed inter ipsos catholicos pacifice requirendum est. Haec postrema S. Augustini verba libri post quinque episcoporum epistolam scripti ostendunt 796 nondum tunc definitam fuisse hanc de quaestionem, nec conditos canones de quibus disserimus: ut inde emendetur Rigberius in notis ad Marium Mercatorem, pag. 141, ubi Milevitanae synodo tribuit canonum istorum conditionem; ad id asserendum motus loco epistolae citatae quinque episcoporum, ubi Augustinus scribit: Nobis autem [Col. 0974A] sufficit quod nullus fidelium in Ecclesia Dei reperitur quolibet profectu excellenti atque justitia, qui audeat dicere sibi non necessariam precationem orationis Dominicae: Dimitte nobis, etc. Verum haec Rigberii intentum non probant: aliud est enim esse sine peccato, aliud ita credere se esse sine peccato, ut audeat quis dicere sibi non necessariam esse precationem Dominicam: Dimitte, etc., hoc nullum fidelium audere dicit Augustinus; at nullum esse sine peccato, etsi non probet dici, eodem tamen epistolae illius loco scribit, tolerabiliter in id quemque falli, nec diabolicam esse impietatem, sed errorem humanum. Quibus junge locum ex lib. de Gestis Pelagii.

Cum ita loqueretur sanctus doctor paulo ante istud concilium de quo agimus, et de hujusmodi quaestione nondum definitae sollicitus, inter catholicos pacifice requirendum esse censeret; nihil convenientius est quam ut existimemus Augustinum curasse eam ad examen deduci, ubi primum Concilii nactus est occasionem opportunam, qualis fuit illius autumnalis [Col. 0974B] synodi, in qua quidquid ad controversiam de gratia Christi et in Pelagianorum causa actum erat vel disceptatum, ad incudem revocarunt Patres, et per diuturnum tempus ventilarunt: ut omnia plene perfecteque digesta cum Zosimo communicarentur. Per multum enim temporis durasse synodum jam observavimus; et clarissime probatur ex eo quod litterae Zosimi, ex quarum receptione synodi congregandae orta erat necessitas, ante mensem, ut minus dicam, Septembrem vel Octobrem venerunt in Africam, et Marcellinus subdiaconus ab illa missus jam ab 8 die Novembris libellum Paulini ex praescripto concilii deferendum acceperat, nec tamen ante mensem Martium sequentis anni pervenit ad Zosimum.

XVIII. Canones non fuisse autumnali ann. 417 synodo posteriores.---In ea igitur synodo definita quaestio est tribus posterioribus canonibus 6, 7 et 8. Quam definitionem ad posterius usque concilium kalendis Maiis habitum differre non possumus. Primum quia synodus [Col. 0974C] haec posterior et plenaria totius Africae nihil nisi [(a) 1Kb] breviter constituit, ut scribit S. Augustinus epistola 47, nec prolixiori tractationi dogmatum incubuit, cum ad id non esset 797 congregata, sed ut quae in priori non plenaria constituta fuerant, a majori ex tota Africa synodo confirmarentur, publicarentur, ac omnium subscriptione roborarentur. 2. Quia fas non est credere de ista quaestione siluisse Africanos apud Zosimum papam, vel ei aliquid incerti et dubii proposuisse, cum unum esset e tribus praecipuis Pelagiani dogmatis capitibus. Nec istud pariter omissum a Zosimo in sua definitione: quae tota ex gestis decretisque Afrorum approbatis conflata esse significatur in loco Prosperi chronographi a nobis superius descripto. Porro nihil ab Africanis missum est ad Zosimum e synodo pro instructione causae Pelagianae, nisi ex priori illo autumnalique concilio.

3. Ratio adhuc peculiaris erat cur quaestionem [Col. 0974D] hanc quamprimum examinandam definiendamque curaret Augustinus in synodo post scriptum de Gestis Pelagii librum. In hujus enim c. 30 monet venisse non ita pridem in manus suas nonnuliam Pelagii epistolam scribentis ad amicum suum quemdam presbyterum, in qua tanquam de victoria gloriabatur, quasi approbata esset in synodo Palaestina ejus de sanctorum sententia. Quatuordecim, inquiebat, episcoporum sententia definitio nostra comprobata est, qua diximus posse hominem sine peccato esse, et Dei mandata facile custodire, si velit. Quae sententia, addebat ille, contradictionis os confusione perfudit, et omnem in malum conspirantem societatem ab invicem separavit. Unde consequens erat ut essent [Col. 0975A] qui non propter se, sed tantum propter alios dicerent in oratione: Dimitte nobis debita nostra (Matth. VI, 12). Respondit quidem Augustinus, hoc si fieret in hac vita, non nisi auxilio Dei et gratia fieri; nec tamen id esse a synodo definitum: sed interim epistola carnalis ventositatis et elationis volabat, ut ait Augustinus eo loco, et gestorum Palaestinorum tarditate procurata celeritate praecedens in manus hominum praevolabat: ita ut timendum esset ne si diutius res in incerto relinqueretur, latius serperet haeretici virus, multosque inficeret. Quare primae synodi occasionem arreptam esse ab Augustino, qui scribebat; et ab Aurelio, ad quem scribebat, probabilissimum est: cum et hic concilii dux, ille ingenium manusque esset.

Etsi porro conditos velim in hac autumnali synodo canones octo de gratia, non tamen publicatos crediderim; sed potius nihil gestorum in synodo in lucem tunc prodiisse: omnia vero cum ad Zosimum papam, [Col. 0975B] tum ad Honorium imperatorem sub sigillo missa, eo modo quem dicemus, in posteriore concilio promulganda.

XIX. Post canones Africanos Augustinus ad haeretica dogmata relegavit.---His autem promulgatis jam securius confidentiusque priorem de sententiam, non jam ut suam, sed ut Ecclesiae doctrinam aperte defendit; contrariam erroris indubitanter insimulans, atque inter damnata Pelagii dogmata rejiciens. In eo enim bipartito opusculo quod de gratia 798 Christi et de peccato originali statim post damnatos a Zosimo Pelagianos scripsit ad Albinum, Pinianum, et Melaniam, lib. I, cap. 48, Pelagio respondens de S. Ambrosio, qui Zachariam et Elizabeth sic quodam loco laudaverat, ut eos sine peccato visus esset asserere; post nonnulla quibus sanctum doctorem a Pelagio male intellectum ostendere satagit, haec subjicit: Illud ergo S. Ambrosii testimonium, quo pro sua sententia Pelagius utitur aut secundum quemdam modum dictum est, probabilem quidem, [Col. 0975C] sed non minutius excussum: aut certe si ille vir sanctus et humilis Zachariam et Elizabeth summae atque omnimodo perfectae justitiae, qui nihil addi jam posset, fuisse existimavit, profecto sententiam suam minutius excutiendo correxit. Quae longe differunt ab his quae in superioribus operibus habet sanctus doctor; in quibus huic opinioni non nimis reluctandum existimat: quia sciebat ita quibusdam esse visum, quorum de hac re sententiam non audebat reprehendere, ut scribit lib. de Perf. Justitiae, in fine. Sed clarius adhuc lib. III ad Bonifacium, cap. 8, eam opinionem ad tria praecipua Pelagianismi dogmata revocat, subjungitque erroribus quibus peccatum originale et gratia Christi negantur, alienanturque homines a gratia Salvatoris. Et lib. IV, cap. 2 et 3, eadem tria ista nefaria et damnabilia dogmata in hac tripartita divisione quemque mente catholica exhorrere debere contendit, ut haereticorum insidias devitet.

Ex hac de diverso Augustini circa [Col. 0975D] tractandi modo, observatione (quam debere me profiteor viro doctissimo), constat canones Carthaginenses, quibus controversia ea de re finita est inter catholicos, Augustino aliter loquendi necessitatem [Col. 0976A] imposuisse: ut qui ante canones conditos putavit tolerabiliter posse defendi, aliquos sine peccato vel vixisse, vel vivere, vel victuros esse; post illos, cum fide christiana quotidianaque precatione posse conciliari negavit. Ex quo etiam sequitur longe a vero alienam fuisse eorum opinionem, qui Milevitano concilio eosdem canones olim tribuerunt: post synodi enim definitionem non ita locutus esset de hac quaestione, ut scriptum supra legimus in ep. quinque episcoporum et in libro de Gestis Pelagii, quibus praeivit Milevitana synodus.

Talis fuit igitur synodus, ex qua priores litterae datae Basilisco Romanae Ecclesiae subdiacono, et ex qua posteriores etiam litterae longe prolixiores cum gestis, instrumentis, instructionibusque omnibus ad causam Pelagianorum attinentibus, Marcellino Carthaginensis Ecclesiae subdiacono traditae sunt ad Zosimum perferendae. Utraeque perierunt vel temporum vel hominum injuria. Quid priores continerent, quantum ex superstitibus monumentis scire licuit, [Col. 0976B] diximus superius; quid posterioribus inscriptum esset vel annexum, pari diligentia investigandum: quanquam vix aliud agendum restet, 799 quam ut loca notata pro statuendo concilio in memoriam revocentur.

XX. Quid posteriores autumnalis synodi litterae continerent?---Ac primum quidem prolixissima fuisse scripta testatur ipse Zosimus epistola sua 3 ad Africanos, 21 Martii data, ubi dicit: Missae per Marcellinum subdiaconum epistolae omne volumen volvisse: quo aliquando perlecto. Prolixitatis enim indices sunt voces istae, et talis [(a) 2Kb] quae taedii nonnihil crearit Zosimo: quam prolixitatem Marii Mercatoris etiam verba testantur quae inferius referentur.

2. His litteris continebantur Africanorum querelae adversus Zosimum fraternaque correptio de nimia ejusdem facilitate, qua credulas aures Coelestio commodaverat, fidem praebuerat verbis ejus, nec satis haec discusserat. Nimirum Zosimo sua verba reddebant, [Col. 0976C] et quod conquestus fuerat admissum ab Africanis erga Erotis et Lazari litteras, Paulinique libellum et accusationes, hoc ab eo revera commissum erga haereticos merito reposuerunt. Haec ex Zosimi verbis clara sunt: Quo epistolae vestrae volumine aliquando perlecto, ita totum litterarum mearum comprehendistis textum, quasi nos Coelestio commodaverimus in omnibus fidem, verbisque ejus non discussis ad omnem, ut ita dicam, syllabam praebuerimus assensum

3. Cum ex gestis Romani judicii inchoatis intellexissent Africani quod Coelestius beati Innocentii papae litteris non est ausus obsistere; immo se omnia quae sedes illa damnaret, damnaturum esse promisit (verba sunt Augustini lib. II de Pec. Orig., c. 7): ex quibus sperabatur plenus ab eo dandus epistolis Innocentii consensus: Romam litterae venerunt ex Africa, inquit idem doctor lib. II ad Bonifacium, cap. 3, id continentes non sufficere hominibus tardioribus 800 et sollicitioribus, quod se generaliter Innocentii episcopi [Col. 0976D] litteris consentire fatebatur, sed aperte eum debere anathematizare quae in suo libello male posuerat: ne si id non fecisset, multi parum intelligentes, magis [Col. 0977A] in libello ejus illa fidei venena a sede apostolica crederent approbata, propterea quod ab illa dictum erat eum libellum esse catholicum, quam emendata propter illud, quod se papae Innocentii litteris consentire ipse responderat. Haec pro peccati originalis doctrina monuerunt oculatissimi praesules, ne sub verborum larva imponeretur pontifici Romano ab haereticis.

4. Ne etiam sub generali gratiae nomine falleret, addiderunt quod habet Prosper cap. 10 contra Collatorem: Constituimus in Pelagium atque Coelestium per venerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateatur, gratia Dei per Jesum Christum Dominum nostrum non solum ad cognoscendam, verum etiam ad faciendam justitiam, nos per actus singulos adjuvari: ita ut sine illa nihil verae sanctaeque pietatis habere, cogitare, dicere, agere valeamus. Haec in epistola quam ad Zosimum episcopi 214 scripserunt, teste Prospero.

XXI. Capitula excerpta contra Pelagium gestisque [Col. 0977B] inserta.---5. Cum respondissent Africani non sufficere ut generaliter Coelestius fateretur se litteris Innocentii consentire (quod ultro se facturum spondebat), sed oportere aperte eum anathematizare quae in suo libello prava posuerat, quoddam veluti commonitorium epistolae suae subjunxerunt, quod passim circumfertur. In epistola sancti Augustini 106 ad Paulinum legitur, sed et habetur supra in codice nostro cap. 18, sub hoc titulo: [(a) 3Kb] Capitula excerpta de gestis 801 habitis contra Pelagium haereticum et alia de libris ejus, quae in Palaestina synodo objecta anathematizare compulsus est. Ipsum vero commonitorium ita incipit: Quod ad Jerusalem nolentem colligi filios suos Dominus clamabat, hoc nos clamamus adversus eos qui filios Ecclesiae colligi nolunt, nec saltem post judicium quod de ipso Pelagio in Palaestina factum est corriguntur, etc. Et post recensitos duodecim articulos Pelagio objectos, subjungit: Haec omnia Pelagius sic anathematizavit, quod satis ipsa gesta testantur, [Col. 0977C] ut nihil ad ea quoquo modo defendenda disputationis attulerit: unde fit consequens ut quisquis sequitur illius auctoritatem judicii, et ipsius Pelagii confessionem (utrumque se facere jactabat Coelestius), haec tenere debeat quae semper tenuit catholica Ecclesia. Sequuntur totidem capita catholicae doctrinae haereticis opposita, in quorum plerumque initio habetur: Fateatur, etc.; et in fine: Haec omnia simpliciter sine ullis fateatur ambagibus, si quis in auctoritatem catholicam et expressa ipsius Pelagii verba consentit. Neque enim illa quae his sunt contraria, veraciter anathematizata esse credendum est, nisi haec quibus sunt illa contraria, fideli corde teneantur, et aperta confessione promantur. Haec sunt proculdubio quae ex Africa exspectabantur, quemadmodum Augustinus supra lib. II [Col. 0978A] ad Bonifacium, ut plenius et manifestius in Coelestio fieret, quod promiserat, se nimirum litteris Innocentii subscripturum. Sunt enim eaedem propositiones totidemque in concilio Palaestino objectae Pelagio, ut ex libro de Gestis Pelagii intelligitur. Etsi porro commonitorii formam potius habeat, fuit tamen instar definitionis synodicae, tum quia ex numeroso concilio emissum, tum quia huic etiam apostolicae sedis accessit auctoritas. Immo crediderim Zosimum pontificem formulam illam epistolae suae ad universum orbem missae ab omnibus subscribendam inseruisse. Eadem enim haec subscribendi formula a subsequentibus pontificibus usurpata, quoties, reviviscentibus Pelagianae haeresis seminibus, ad subscriptionem veniendum fuit, et a Leone praesertim, inter cujus epistolas reperta a nobis fuit, ut fusius in dissertatione proxima dicemus. 802 Hinc inserta Romano Codici. Proposita etiam fuit ab Africanis pro subscribendi formula: quod inde manifestum fit quod in pluribus exemplaribus mss. excusisque et [Col. 0978B] in Romano canonum Codice connectitur cum epistola Aurelii ad Africanos provinciarum Bizacenae et Arzugitanae episcopos, quibus ex imperatoris mandato subscribendi necessitatem indicebat. Haec capitula litteris Africanis fuisse, ut diximus, inserta, probo etiam ex Mario Merc. Cum enim scribat, Capitula de quibus Coelestius accusatus fuerat, contineri in Tractoria Zosimi: non sola, opinor, capitula Coelestii, sed et capitula opposita, quae Pelagius in Palaestina profiteri jussus est, inserta sunt: nec aliunde accepta quam ab Africanis, qui eadem opera sancti Augustini collecta ad Zosimum papam cum aliis instructionibus transmiserant.

XXII.---6. Admonebant Africani Zosimum suis Iitteris, ut recoleret quid imitandus praecessor ejus Innocentius de ipsis senserat Gestis Palaestinis, quibus absolutum se jactabat Pelagius. Et ut intelligeret pontifex ea nec ignota fuisse Innocentio, nec omnino probata, litteris suis inseruerunt Africani excerptum [Col. 0978C] epistolae illius ad quinque episcopos, quo ista constabant. Hoc indicat sanctus Augustinus lib. II de Pecc. Orig., cap. 8. Quid ergo, inquit, de Palaestinae synodi gestis, quibus se Pelagius absolutum esse gloriatur, sanctus papa Innocentius judicaverit, quamvis et in litteris ejus, quas nobis rescripsit, legere possitis, et commemoratum, cum venerabili papae Zosimo synodus Africana respondit, quod vestrae charitati cum caeteris instructionibus misimus; tamen, etc.

7. Constat praeterea ex Commonitorio Marii Mercatoris cap. 1 litteris illis fuisse illigatum quidquid in Africa actum fuerat adversus Coelestium et Pelagium; et omnem causam quae apud eos facta fuerat, ab ipsis fuisse expositam: missis etiam gestis exinde quae fuerant tunc cum illo vel de illo confecta: hoc est [Col. 0979A] gestis Carthaginensis synodi [(a) 1Kb] anni 412, et alterius anni 416, non omissis procul dubio gestis Milevitanae synodi eodem anno habitis.

8. Si canones illi octo Carthaginenses 803 de gratia in illa autumnali synodo, [(b) 1Kb] ut videor mihi probasse, conditi sunt, dubitandum non est quin illi eadem opera missi sint ad Zosimum cum reliquis causae instrumentis.

9. Testatur sanctus Augustinus lib. de Peccato Originali, cap. 21, plurimum iisdem litteris laborasse Africanos, ut fraudem aperirent Pelagiani libelli, qui ab haeretico ex Oriente missus ad Innocentium, successori ejus Zosimo traditus ab eoque transmissus ad Africanos fuerat. Putabatur Pelagius sincere damnasse in Palaestino judicio dogma negantium originale peccatum: et ita credebat Augustinus ipse cum libellum de Gestis Pelagii elucubraret. Jam vero in libro fidei suae, inquit S. Aug. cap. illo 21, quem Romam cum ipsis litteris misit ad eumdem papam Innocentium ad quem etiam epistolam scripserat, multo [Col. 0979B] evidentius seipsum tegendo nudavit, dicens: Baptisma unum tenemus, quod iisdem sacramenti verbis in infantibus, quibus etiam in majoribus dicimus esse celebrandum . . . . visus est ad tempus aliquid dicere, quod fidei catholicae conveniret. Sed illam sedem usque in finem fallere non praevaluit. Post rescripta quippe Africani concilii, in quam provinciam quidem doctrina illa pestifera serpendo praevenerat, sed eam non tam late occupaverat alteque pervaserat, alia quoque ipsius in urbe Roma cura fidelium fratrum prolata patuerunt: quae litteris suis, quas conscripsit per orbem catholicum perferendas papa Zosimus exsecranda, sicut legere potestis, attexuit.

XXIII. Legatio Africana ad Honorium Augustum.--- Dum deferuntur Romam gesta omnia synodica epistolae Africanorum illigata per Marcellinum subdiaconum, [(c) 1Kb] pergunt etiam Ravennam alii ejusdem synodi legati. Episcopi quippe pro fide catholica et quiete Ecclesiae plurimum solliciti, cum merito timerent [Col. 0979C] ne Coelestius insignis technarum artifex Zosimum papam transversum ageret, et ab eo sententiam absolutionis surriperet, quae et Africanorum judicio et 804 Innocentii papae rescriptis essent contraria, constituerant, ut supra diximus, unum e suis ad comitatum delegare, qui de statu rerum Honorium certiorem faceret, ejusque animum ad tuendam Ecclesiae fidem pacemque accenderet.

Quam anxios enim faceret Africanos episcopos Zosimi haesitatio, nimiaque in Coelestium propensio, quamque sinistram concepissent opinionem de procerum cleri Romani consiliis, [(d) 2Kb] indicat, ni fallor, Augustinus ultimis epistolae 106 verbis, quam ad sanctum Paulinum Nolae episcopum eo ipso tempore dedit. Quae autem, inquit, et de quibus audierimus, quae multum dolemus, et facile credere nolumus, [Col. 0980A] audiet a communi amico sanctitas tua: quo in Dei misericordia cum salute remeante, speramus nos de omnibus fieri posse certissimos. Quin enim de Zosimo et Sixto praesertim haec intelligenda sint, dubium apud me nullum est, ac tota illa scribendi ratio persuadet. Adierunt igitur imperatorem tunc Ravennae agentem, ut regiis edictis sententiam adversus Coelestium in Africa prolatam, et auctoritate apostolicae sedis per Innocentii rescripta confirmatam, sua quoque sanctione roboraret. Res enim urgebat, et grave periculum erat ne si a Zosimo judicium sententiae Innocentii Africanorumque contrarium prodiret, ut jamjam proditurum [(e) 1Kb] credebatur, inde perniciosum inter utramque Ecclesiam schisma oriretur. Annuit justae petitioni imperator; et gestis decretisque Africanis consideratis, constitutionem emisit pridie kalendas Maii anni hujus 418.

Hanc narrationem velut somnio simillimam ridebunt nonnulli qui constitutionem post Zosimi decretum tractoriamque epistolam, nec nisi ex pontificis [Col. 0980B] hujus suggestione editam putant; quae opinio est Baronii, Jansenii, Rigberii in notis ad Marium, Norisii in Hist. Pelag. lib. I, Garnerii et forsan aliorum. Verum etsi ab eruditorum 805 grege divelli me aegre admodum patiar, veritati tamen consentaneam esse meam opinionem non levibus conjecturis astruere mihi videor.

XXIV. Sententia Zosimi non ante kalendas Maii prolata. Synodus Romana an. 15 die Aprilis congregata.---1. Condemnationem Coelastii a Zosimo [(f) 1Kb] prolatam non esse ante emissum pridie kalendas Maii Honorii edictum facile sibi quisque persuadebit, si modo recolat litteras Africanorum, quae teste sancto Augustino, lib. II ad Bonifacium, cap. 3, exspectabantur a Zosimo, ut de Coelestii causa plenius instrueretur, antequam sententiam suam promeret, receptas esse a pontifice circa XII kalendas Aprilis, quo die ab eodem rescriptum Africanis. Quod reliquum erat sacrae Quadragesimae, tempusque omne [Col. 0980C] usque ad diem decimam quartam Aprilis, pietati datum est, solemnique paschalis festi Octavae, quae illa die occurrit anno 418, Pascha scilicet incidente in diem 7 mensis Aprilis: ut mirum sit quod Joannes Garnerius contendit pag. 216, habitam synodum die 15, statim post absolutos dies festos, gestisque ad Honorium delatis editam pridie kalendas Maias sanctionem.

Ut enim primo loco Garnerio Garnerium opponam, cur vult Romae haberi potuisse concilium 15 Aprilis, qui dum Africanum concilium legit congregatum V kalend. Maias seu 27 Aprilis an. 399, contendit errorem irrepsisse hunc in locum; et positas vel kalendas pro idibus, vel Maias pro Juniis; ne quid enormiter factum dicatur et contra canones in aliis conciliis sancte observatos? An Romana Ecclesia minus religiosa [Col. 0981A] fuerit, quam Africana? An vero quod enorme apud Africanos, apud Romanos canonicum?

2. Qua ratione episcopi quos adfuisse synodo asserit et fatemur, ipsa die 15 Aprilis Romam convenire potuerunt? Non enim avellet eos vir religiosus a propriis eorum Ecclesiis ante completam solemnem octavam Neophytorum: qua completa 14 die, qui paulo remotiores ab urbe erant, sequenti die adesse non potuerunt, nisi quodam miraculo divinitus advecti. Ea tamen vel fatente Garnerio acciendi fuere e longinquis provinciis episcopi, quandoquidem pleniorem audientiam fuisse e suo Mario Mercatore asserit. Deinde vocandus fuit Coelestius secundum juris formam, qui cum vocatus non adesset (quod nisi post aliquos saltem dies cognosci non potuit) dies illi iterato dicendus fuit, et interpositis iterum 806 diebus aliquot, tertia compellatio indicenda. Haec enim judiciorum lex inconcussa; quam religiose observatam videmus adversus Eutychen [(a) 1Kb] a quartae synodi [Col. 0981B] Patribus, quamque in sua causa praetermissam altiore voce conquestus esset Coelestius, qui adversus Zosimi judicium quidquid postmodum in buccam venit, impudenter evomuit. Vereor ne jam magnam partem elapsi sint quatuordecim dies, quos usque ad pridie kalendas Maias judicio adornando, complendo, describendo, publicando, et ad Augustum deferendo praefixit scriptor laudatus: et tamen vix adhuc delibata causa est, de qua non sine magna deliberatione statuendum esse, et summo disceptandum judicio, scribebat Zosimus (Epist. 10 ad Afric. III) paucis ante diebus.

Hoc ut ita fieret, congregatis judicibus in pleniori illa audientia, quidquid actum hactenus fuerat adversus haereticum tam Romae quam in Africa replicandum fuit, ampliores multiplicesque Africanorum litterae legendae, ingens illud instrumentorum synodicorum volumen accurate evolvendum, quod exspectatum ex Africa fuerat, audienda singulorum suffragia. Tum cepto de sententia adversus Coelestium proferenda [Col. 0981C] consilio, cudenda fuit constitutio et singula ejus verba ad trutinam libranda; immo et tota sanctorum Patrum de subjecta materia traditio evolvenda, examinanda et mutua cum decreto collatione componenda fuit, ut dignum apostolica sede in causa fidei prodiret judicium. Post haec quanto tempore opus fuit exarandis scriptis amplissimis vel longissimis, quibus perdamnatus est haereticus, ut habet Marius Mercator: in quibus et ipsa capitula de quibus accusatus fuerat, continebantur, et omnis causa tam de Coelestio supradicto, quam de Pelagio magistro ejus praviore videtur esse narrata. Non dico describenda adhuc fuisse similia eademque scripta, quae ad episcopos transmissa sunt, teste eodem Mario, ad Orientales Ecclesias, Aegypti dioecesim, et Constantinopolim et Thessalonicam et Hierosolymam: quibus addo provincias Italiae, Hispaniae, Africae, ubi causa orta erat; Galliarum, ex quibus accusationes transmissae; Britanniarum, quas inde oriundus Pelagius procul dubio [Col. 0981D] infecerat: haec, inquam, sileo; quoniam id per otium actum esse potest, etsi gratis, responderi. Sed horum [Col. 0982A] omnium exemplaria procul dubio ad imperatorem Ravennam deferenda fuerunt: quem 807 par est credere omnia diligenter perlegisse, antequam haec constitutione sua firmaret, praesertim cum propensior antea visus esset Zosimus erga Coelestium. His omnibus rite et mature perficiendis vix unius mensis vel etiam duorum spatium sufficiat: ut verosimillimum sit ante kalendas Junias ad finem non esse perducta. Observandum etiam quod et relata Marii verba innuunt, et idem adhuc testatur cap. 2 et 3 Commonitorii, non Coelestii solummodo, sed et Pelagii causam discussam esse in illo Romano judicio, ejusque tum sermones, tum commentarios in apostolum Paulum examinatos: ex quibus fusiora excerpta in Tractoriam Zosimi conjecta, testis est idem illius aevi scriptor: quod examen intra breve tempus confici non potuit.

XXV. Honorius de sententia Zosimi silet in sua constitutione, de Africana meminit.---3. Si Zosimi decretum [Col. 0982B] adversus Pelagium et Coelestium [(b) 1Kb] jam tunc conditum et emissum esset cum imperatorium edictum sancitum est, non illius profecto mentionem omisisset Honorius, nec in edicto dixisset se novam haereticorum versutiam pervulgata opinione cognovisse, nec addidisset inferius, quod aures suas recens fama perstrinxisset intra sacratissimam urbem virus suum illos sparsisse; sed potius hoc se litteris papae Urbis, ipsaque lata ab eo sententia accepisse; praesertim cum e re catholica esset ut Zosimum prioris tarditatis poenitentem in haereticos excommunicationis gladium exemisse, regio diplomate omnibus innotesceret.

4. Cum anno sequenti ad Aurelium litteras dedit, hoc prios edictum commemorat, et in eo condendo [(c) 1Kb] secutum se asserit Africanorum judicium, nihil de judicio Zosimi, quod praeteriisse, facta alterius mentione, iniquum prorsus fuisset et a debita primariae sedi reverentia alienum. Quod enim de Innocentio pariter siluerit non eadem est ratio: quia non [Col. 0982C] tam proprium habuerat, quam suum fecerat Africanorum judicium.

5. Cum constitutionem suam Augustus edidit, [(d) 1Kb] Romae versabatur Coelestius: quandoquidem ab Urbe eum pelli jubet: Pulsis, inquit, ex Urbe primimitus capitibus dogmatis exsecrandi Coelestio atque Pelagio. At cum suam edixit pontifex, immo et cum vocatus Coelestius ad judicium, non solum 808 non adfuit, inquit Marius, sed etiam ex memorata Romana urbe profugit, atque ob hoc a beatae memoriae Zosimo perdamnatus. Scio quid reponi queat: Pelagium Romae tunc non fuisse, etsi pariter eum pelli jubeat Honorius. Verum hoc loco, subjunctus est Coelestio ille ne poena eos discerneret, qui ejusdem dogmatis communione jungebantur. Caeterum superflua essent edicti verba, nisi alteruter saltem Romae tunc praesens adfuisset. At iniqua, inquies, Augustini de Coelestii fuga exprobratio, immo et jussio Zosimi illum ad judicium vocantis: si imperatoris edicto Urbe pulsus [Col. 0982D] tunc temporis fuisset. Non ita est: hujusmodi enim primum edictum ita comminatorium fuit, ut si haeretici [Col. 0983A] ad pontificis judicium convolantes nefaria dogmata abjecissent, a poena immunes procul dubio essent relicti. Justissime igitur fugam exprobrat Augustinus: quam non tam edictum Augusti quam erroris pertinacia persuasit. Non enim amplius res erat de dogmate Coelestii discutiendo, sed de ejus promissione effectui tradenda, qua videlicet responderat se Innocentii PP. litteris consentire: quod si scripto non ambiguo professus esset, irritum fecisset Augusti edictum. Deinde non effectui traditam esse primam hanc constitutionem, innuit imperatoris epistola ad Aurelium data, quae habetur cap. 16 codicis nostri. Dudum, inquit, fuerat constitutum ut Pelagius atque Coelestius ab urbe Roma pellerentur . . . sed quia obstinati criminis pertinax malum, ut constitutio geminaretur exegit, recenti quoque sanctione decrevimus, etc. Non dicit Urbe pulsos haereticos, sed quod constitutum fuerat ut pellerentur: unde suspicor vel Zosimo tantum, accelerandi judicii gratia, fuisse declaratam vel dilatam a Palladio edicti promulgationem [Col. 0983B] ex ejusdem Zosimi suggestione, donec sententiam ipse suam promeret.

6. Edictum suum his claudit verbis Augustus: Juvat autem per omnem pene mundum, qua imperium nostrum extenditur, hujusmodi promulgata diffundi, ne scientiae forte dissimulatio pastum praestet errori: atque impune se quisque putet audere, quod condemnatum vigore publico sese finxerit ignorare. Profecto [(a) 1Kb] timendum non erat (si 809 jam decretum Zosimi per totum orbem missum fuisset) ne dissimulatio pastum praestaret errori, aut ne quis sese fingeret ignorare, quod per omnem pariter non Romanum modo, sed et Christianum orbem, disseminatum cura pontificis fuisset.

7. Romanae civitatis status, qui describitur in edicto imperatoris, [(b) 1Kb] talis est omnino qualis erat dum Zosimus papa, Sixtus presbyter et alii clerici Romani in Coelestium Pelagiumque propensiores, utrumque innocentem jamjam erant pronuntiaturi: cum [Col. 0983C] videlicet intra sacratissimam Urbem, ut Augustus habet, aliaque loca, ita pestiferum virus quorumdam inoleverat pectoribus, ut interrupto directae credulitatis tramite, scissis in partes studiis asserendi, materia impacatae dissensionis inducta esset, novoque scandali fomite concitato beatissimae Ecclesiae nutaret tranquillitas; aliis nempe aliud ancipiti interpretatione sectantibus et pro captu versipellis ingenii profanum novorum commentorum moventibus quaestionem. Quam graphice depinguntur his verbis dissidia quae in Romana Ecclesia excitarant Coelestii artes, cum hinc pontifex praecipuusque administer Sixtus presbyter ab haereticis circumventi videbantur, inde vero alii ex eodem clero sanae doctrinae decretique Innocentii tenaces pro fide paceque catholica toto affectu decertabant. At nihil tale in Urbe fuit post sententiam a Zosimo adversus Coelestium decretam; nihil amplius in ea Ecclesia turbarum creabat haereticus, a qua videlicet aufugerat: non amplius discors procerum cleri illius sententia, qui omnes in damnationem Coelestii Pelagiique [Col. 0983D] coierant, Sixto omnium primo anathema eis in populo frequentissimo pronuntiante, ut ait Augustinus epist. 105. Non amplius virus suum Pelagii Coelestiique assectae sparserunt, sed, ut idem doctor scribit epist. 104, illi repente reticuisse perspecti sunt; omnino siluerunt magno timore compressi (epist. 105), et usque ad profundum silentium suppressere timore quod sentiebant, quos satis territos ipsa taciturnitas [Col. 0984A] demonstraret, etsi eamdem nonnulli perversitatem sentire non desinerent, vel etiam insusurrare non cessarent.

8. Ex epistola sancti Augustini 157 intelligimus tunc cum eam scriberet recentes fuisse apud Africanos litteras Zosimi tractorias de damnatione Pelagii et Coelestii: istud enim haec illius verba suggerunt: De quibus exempla [(c) 1Kb] recentium scripturarum, sive quae specialiter ad Afros, sive quae universaliter ad omnes episcopos de memorata sede manarunt, ne forte ad vestram sanctitatem 810 nondum pervenerint, vobis curavimus mitti ab eis fratribus, quibus et has litteras ut tuae venerationi dirigerent, dedimus. At hae litterae vel eo tempore scriptae sunt cum Augustinus in Mauritania Caesariensi ageret non pro collatione cum Emerito quae XII kalend. Octob. haberi coepit; sed ob terminandas, ut scribit Possidius, in Vita S. August. (Cap. 14), alias Ecclesiae necessitates juxta litteras sedis apostolicae, vel, inquam, dum illic ageret, vel etiam post ejus inde regressum, ut significare mihi [Col. 0984B] videntur haec verba: Litterae illae quas ad Mauritaniam Caesariensem misisti, me apud Caesaream praesente venerunt, quo nos injuncta nobis a venerabili papa Zosimo apostolicae sedis episcopo ecclesiastica necessitas traxerat; tempus enim istud, ut aiunt, plusquam perfectum hac voce traxerat designatum, Augustinum non amplius illic tunc commoratum, cum scribebat, significare mihi videtur. Nec erat revera, quod publicis negotiis impeditus sanctus doctor festinantius responderet epistolae Optati, quae ad ipsum scripta non erat, sed ab amico communicata. Porro quis crediderit constitutionem Zosimi, si jampridem condita erat, tam sero missam esse in Africam; quo ut citius perveniret multum intererat famae pontificis clerique Romani?

9. Sanctus Augustinus lib. II ad Bonifacium, cap. 3, refert Pelagianos de clericis Romanis conquestos esse, scribentes eos jussionis terrore perculsos non erubuisse praevaricationis crimen admittere, ut contra priorem [Col. 0984C] sententiam suam, qua gestis catholico dogmati adfuerant, postea pronuntiarent malam hominum esse naturam. Quin clericorum Romanorum nomine [(d) 1Kb] Zosimum ipsum cum suis comprehensum velit, dubitare non sinunt alia Augustini loca, quae Zosimum ipsum praevaricationis accusatum a Juliano fuisse testantur: Et tamen, inquit, lib. I contra Julian., cap. 4, Innocentii successorem crimine praevaricationis accusas: quia doctrinae apostolicae et sui decessoris sententiae noluit refragari. Idem lib. VI, cap. 12. Confert igitur Julianus priorem Zosimi conventum cum posteriori; contenditque pontificem clericosque Romanos priori sententia catholico dogmati adfuisse, quia videlicet ea pene absolutus abscesserat Coelestius, ut ex Zosimi litteris liquet, Coelestiique ac Pelagii professio fidei, ut catholico dogmati consentiens, approbata fuerat; postea vero posteriore sententia, cum videlicet technis haeretici detectis catholicam de peccato originali doctrinam sanxerunt, eos pronuntiasse [Col. 0984D] malam hominum esse naturam. Decretum 811 igitur Zosimi notatum hic habemus. At istud Pelagiani criminantur conditum a Romanis jussionis terrore perculsis et ita in praevaricationis crimen prolabentibus. Quid porro jussionis nomine intelligit haereticus, nisi imperatorium edictum, quod proinde ex hoc loco probatur ante Zosimi constitutionem fuisse prolatum? At istam de jussionis terrore objectionem, nihil Augustinus reponit: quippe qui noverat et postulatum [Col. 0985A] a se suisque Africanis Honorii edictum, et istud ab imperatore prolatum antequam Zosimi sententia prodiisset.

XXVI. Quo edicti loco Honorius meminit Zosimiani decreti. Possidius objicitur et explicatur.---Quid contra hanc assertionem nostram objici possit non divinassem. Sed en occurrit Garnerius, locumque digito monstrat in edicto Honorii Augusti ad Palladium, quo judicium Zosimi papae Ecclesiaeque Romanae apertissime, si Deo placet, designatur, evincitque ipse pontificis decretum praeivisse constitutioni Augusti. Haec sunt verba edicti: BEATISSIMAE ECCLESIAE ACTA: majusculis litteris depicta, ne legentium oculos fugiant. Decretoria certe verba: sed ubinam gentium sunt, aut quo sensu? Integram illam constitutionem edidit Garnerius pag. 239, et partim collatione editionum, partim codicum manuscriptorum ope plurima quae supererant menda correxit post Magdeburgensium, Baronii, Salmasii, Labbei et Baluzii accuratissimam recensionem. Hanc lego ac relego, nec [Col. 0985B] tale quid invenio in illa Garnerii editione vel in alia unde vel minima suspicio animum subeat de actis synodi Romanae Ecclesiae adversus Pelagianos habitae. Ita, inquit, pestiferum virus quorumdam inolevisse pectoribus, ut . . . novo scandali fomite concitato beatissimae Ecclesiae hactenus nutet intentata tranquillitas. Ubi synodus, ubi judicium, ubi acta? Curro ad notas, ne forte illic reservata sit mysterii intelligentia. Video Salmasium, Usserium et Labbeum legisse: Beatissimae Ecclesiae acta nutet et attentata tranquillitas. Sed id, ut statim monet Garnerius, minus concinne. Igitur ex minus concinna ac rejectitia lectione argumentum sumit: et reprobata emendatiori lectione in textum allecta, quae spuria fuerat redit in gratiam desperatae scilicet causae patrocinatura. Sed quovis modo legatur, nihil causam adjuvat, cui non magis propinquat quam coelum terrae. Caetera, quae ex Augustino referuntur, vel ipsis confitentibus adversariis, nihil prorsus habent, unde proposita solvatur quaestio. Paulo [Col. 0985C] validius videatur esse quod [(a) 1Kb] ex Possidio in Vita sancti Augustini cap. 18. At illi, inquit, tantae sedis apostolicae antistites, Innocentius, et Zosimus, suis diversis temporibus eosdem Pelagianistas notantes, atque 812 a membris Ecclesiae praecidentes, datis litteris ad Africanas et ad Orientis et Occidentis Ecclesias, eos anathematizandos et devitandos ab omnibus catholicis censuerunt. Et hoc tale de illis Ecclesiae Dei catholicae prolatum judicium etiam piissimus imperator Honorius audiens ac sequens suis eos legibus damnatos haereticos haberi debere constituit. Sed neque hoc tamen adhuc satis idoneum solvendae quaestioni profitetur Garnerius. Illud nihilominus confidentius urget Henricus Norisius adversus Usserium et Salmasium; non animadvertens geminum pontificis urbici judicium a Possidio laudari, Innocentii unum, alterum Zosimi, quorum primum ab Africanis audiens ac sequens Honorius sua constitutione roborarit, ut de se Honorius ipse testatur in epistola ad Aurelium. Sed nec meminit vir eruditus ab ipso Honorio geminum edictum esse conditum [Col. 0985D] ac geminatam constitutionem, ut disertis verbis testatur in eadem epistola, et innuit ipse Possidius, cum non ait lege sua, sed legibus suis quarum postrema sequi potuit sententiam Zosimi, prima vero, de qua quaestio movetur, instantia Africanae Ecclesiae prolata est.

XXVII. Constitutio Honorii instantia Africanorum emissa.---1. Pars haec, etsi jam satis ex superioribus manifesta maneat, uberius tamen subjectis probationibus confirmatur.

Primam habemus ex verbis epistolae Honorii ad Aurelium jam ex parte relatis: cum enim ait imperator: [Col. 0986A] Dudum quidem fuerat constitutum ut Pelagius atque Coelestius infandi dogmatis repertores ab urbe Roma velut quaedam catholicae utilitatis contagia pellerentur: procul dubio designat constitutionem datam pridie kalendas Maias anni praecedentis, hoc est, tredecim ante mensibus. At hanc ipsam datam profitetur intuitu Africani judicii: [(b) 1Kb] In quo, inquit, secuta est clementia nostra judicium sanctitatis tuae, quo constat (ita legunt omnes, non, ut Garnerius, cum constet) eos ab universis justa sententiae examinatione damnatos. Clara sunt verba, nec interprete indigent: unde magis ea corrumpit Garnerius quam explicet, dum his expedire se conatur. Cum enim pag. 243 ad judicium Carthaginense anni 412 recurrit, quod putat ob oculos habuisse imperatorem quando edictum condidit, vix puto ex animo scribi ab erudito viro, nec ut ita credamus eum exigere. Quis enim sibi persuadeat illud judicium respexisse Augustum, quod ante totos sex annos habitum fuerat in provinciali synodo Carthaginensi, quae diligentiori postea examine, nec non [Col. 0986B] et apostolicis rescriptis judiciisque pluribus recentioribus, ac omni ex parte absolutis pene 813 obscurata fuerat: cujus ne meminit quidem Augustinus epist. 47 ad Valentinum, cum ei omnia hujus causae instrumenta transmittit: hanc, inquam, synodum quis putet memoratam, posthabitis recentioribus ex Numidia et ex proconsulari, quas rescriptis suis Innocentius firmarat, quas et aliae numerosiores ac fere plenariae synodi, ut diximus et probavimus, consecutae fuerant? Deinde illud memorat judicium Africanum quo constat Pelagianos ab universis justa sententiae examinatione damnatos. Nemo istud de primo Carthaginensi intellexerit, a quo relationes ad sedem apostolicam cum emissae non essent, extra provinciam proconsularem vel saltem extra Africam, auctoritatem habuisse non fatebitur Garnerius. Jam monui qua arte vim hujus argumenti eludat, supponendo cum constet pro quo constat; ut pag. 243 verba edicti interpretetur de examinatione apud sedem apostolicam [Col. 0986C] sub Zosimo habita, cujus Tractoria ad universos missa secutum sit, ut ab universis damnarentur Pelagiani. At quantacunque licentia textum edicti, prout rei suae congruere censuit, pro libito mutaverit, nihil tamen profecit; cum et superius ostenderim Zosimi scriptum non potuisse ante kalendas Maias in provincias transmitti, et illa depravationi simillima correctio sermonis filum sensumque pervertat: ut omittam omnes excusos manuque scriptos codices hujusmodi correctioni contradicere.

2. Alteram [(c) 1Kb] probationem suppeditat ea edicti imperialis epigraphe, quae in utroque codicis nostri Romani exemplari ms. habetur: Sacrum rescriptum acceptis synodi supra dictae [Thu., SStae id est supra scriptae] gestis. Quam in auctoritatem merito adducimus ex antiquissimo scilicet Ecclesiae Romanae monumento, reclamante licet Garnerio, cujus contradictionis rationes superius ventilavimus. A quibus porro accepit gesta synodi Honorius, nisi ab Africanis? Quibus rescriptum misit, nisi Africanis? Quibus [Col. 0986D] denique de causis Africanis diploma direxit; nisi quia ab iisdem de condendo diplomate pulsatus fuerat? Oxoniensi et Thuaneo mss. suffragantur Baluziani et Atrebatensis ab emin. card. Baronio laudatus; in quibus Rescriptum nuncupabatur haec Honorii constitutio. Sed et Augustinus ipse testis est omni exceptione major lib. III cap. 1, adversus Julianum, quem his verbis alloquitur: Sane, ut dicis, si pro vobis potius ab imperatore responsum est, cur non 814 in medium prosilitis? Certum est igitur rescriptum esse, et ita persuasum habebimus deinceps, donec ex certioribus meliorisque notae monumentis evicerit Garnerius [Col. 0987A] (pag. 240) quod Historia demonstrat non esse rescriptum proprie, sed constitutionem, cum imperator nulli vel per litteras petenti, vel scriptis consulenti rescribat.

3. Ex serie edicti manifestum fit suggesta indicataque fuisse imperatori praecipua Pelagiani dogmatis capita. A quibus porro? Non certe [(a) 1Kb] a Zosimo vel clericis Romanis, qui adhuc in ambiguo versabantur, nec id egissent, ut episcopi sui constitutio adversus haereticos ab imperatoris edicto praeveniretur. Igitur ab Africanis, penes quos summa istius negotii erat, et a quibus, ut ait Garnerius, tentatae sunt viae omnes, quibus partim fidei damno, partim suo dedecori occurrerent.

4. Ad istud referri potest haereticorum furentium [(b) 1Kb] querela, qui sanctos Augustinum et Alipium maledicentissimis dicteriis insectantur, tanquam edictorum imperialium auctores aut procuratores. Cur tantis, inquit Julianus, totam Italiam factionibus commovistis? Cur seditiones Romae conductis populis excitastis? [Col. 0987B] Cur de sumptibus pauperum saginastis per totam fere Africam equorum greges, quos prosequente Alipio, tribunis et centurionibus destinastis? Cur matronarum oblatis haereditatibus potestates saeculi corrupistis, ut in nos stipula furoris publici arderet? Cur religiosi principis tempora persecutionum impietate maculastis? Ad prius Honorii edictum ista potius videntur mihi pertinere quam ad posterius: quod videlicet post sententiam pontificis emissum, melius poterat a Juliano hujus precibus ac sollicitudini imputari, quam Africanorum; prius autem non nisi Africanis procurantibus. Deinde quae de commota Italia seditionibusque Romae excitatis, ea de adverso a Coelestii partibus cleri Romani studio intelligenda veniunt; qui cum initio examinis Pelagio Coelestioque faveret, postmodum utrique anathema dixit, non sine Africanorum opera ac sollicitudine.

XXVIII. Quid actum Ravennae agente Valerio, procurantibus Africanis episcopis.---5. Arctissima necessitudo, [Col. 0987C] quae Augustino Alipioque erat [(c) 1Kb] cum Valerio comite, cui et ardentissimum adversus Pelagianos studium, et summa erat apud imperatorem gratia, non sinit ut credamus illud episcoporum par aureum, de catholica causa Romae tum periclitante adeo sollicitum, de toto negotio per comitem illum imperatori 815 non suggessisse quale esset Romanorum pro Coelestio studium, quid damni ex illorum judicio timeretur Ecclesiae doctrinae, quid denique facto opus, ut imminenti malo quantocius occurreretur imperatoris auctoritate. Et ut id revera factum credamus, plusquam conjecturis movemur. Ex epistola enim S. Augustini ad Valerium comitem nuncupatoria libri primi de Nuptiis et Concupiscentia, plures epistolas ultro citroque datas discimus ab Augustino et Valerio, et, ni fallor, in causa Ecclesiae.

Primus hic liber scriptus est ab Augustino an. 418, uti omnes conveniunt, et epistola citata ad Valerium indicat: qui vero locus ex cap. 5 libri I ad Bonifacium [Col. 0987D] ad hoc probandum affertur a nonnullis, hoc probare mihi non videtur: etsi enim dicat scriptum a se librum post damnationem Pelagii Coelestiique, [(d) 1Kb] , quam tamen damnationem intelligat eo loco non [Col. 0988A] dicit, jam enim ante decretum Zosimi, Palaestinum, Constantinopolitanum, Africanumque multiplex et provinciale et plenarium praecesserat. Joannes Garnerius post reditum Augustini ex Mauritania Caesariensi scriptum asserit, id est, circiter medium Octobrem. Non video cur tandiu differendum: de utroque enim libro II Retractat. non aliam ob causam meminit post Mauritanianam profectionem, quam quia per secundi libri adjectionem perfectum non est opus istud nisi post illud tempus. Sed certum est saltem, quod sufficit, scriptum esse paulo post prolatum Zosimi judicium, et fatetur sanctus doctor cap. 35 fuisse sibi ad dictandum negotiosum quibus particulis temporum eum invenisset otiosum, et elaboratum inter ecclesiasticas curas suas. Quibus forsan verbis tempus ipsum designat ecclesiasticae necessitatis a Zosimo injunctae a qua tractum se dicit Caesaream in ep. 157 ad Optatum. At certum est pariter ante illud tempus plures ab Augustino scriptas esse ad Valerium comitem litteras, in quibus magni momenti res agitatas [Col. 0988B] probat sollicitudo et molestia quam eidem responsionis dilatio creaverat [(e) 1Kb] . Cum diu, inquit, moleste habèrem quod aliquotiens scripserim, et nulla tuae sublimitatis rescripta meruerim, repente epistolas tres tuae benignitatis accepi: unam non ad me solum datam per coepiscopum meum Vindemialem, et non longe post per compresbyterum Firmum duas. Vides multoties scriptum ad Valerium ab Augustino. Vides quo tempore: eo videlicet quo Romae prius examen de Coelestio habebatur: inter illas enim epistolas Augustini 816 intervalla quaedam temporis supponenda sunt, quibus ante secundas responsio ad primas exspectaretur; et longa quidem intervalla, tum propter locorum distantiam, tum ne praecipitem praematuramque credamus patientissimi Augustini impatientiam. Vides insuper avide exspectata responsa e comitatu: ne parvi momenti aut familiaris solummodo alloquii suspiceris litterarum materiem: quibus non neglexerat respondere Valerius, sed mittendarum litterarum [Col. 0988C] nactus non erat occasionem, nihil interim omittens ut quae ab imperatore pro Ecclesiae causa obtinere posset, sollicitudine sua procuraret. Sed (quod magis attendi velim in istis verbis) nonne vides episcopum Africanum e comitatu redeuntem (Africanis enim nomen Vindemialis familiare) et redeuntem eo circiter tempore quo poterat deferri in Africam edictum Honorii pridie kalendas Maias conditum, quem illuc sponte propria perrexisse eo tempore quo magnae res in Africa versabantur, probabile non est; sed magis verosimile a coepiscopis suis Africanis delegatum pro fidei et haereticorum causa; cum inde redeuntem legamus cum Valerii comitis epistola ad episcopos Africanos scripta. Quid enim aliud innuunt haec Augustini verba notatu dignissima: epistolas tres tuae sublimitatis accepi, unam non ad me solum datam? nisi rescriptum fuisse ad episcopos a quibus litteras prius acceperat per Vindemialem episcopum, quem non nisi ob secretissima et maximi ponderis negotia [Col. 0988D] Ravennam misissent, qui unum solummodo subdiaconum legarunt Romam ad Zosimum. Quae porro ea negotia essent, etsi ex rerum temporis illius statu promptum cuique sit divinare, non id tamen necesse: [Col. 0989A] haec enim pluribus locis, etsi paulo obscurius, ut par erat, Augustinus: Audivimus, inquit in eadem epistola ad Valerium comitem, quanta tibi cura sit ne quis insidietur membris Christi coopertus velamine nominis Christi, sive in recentioribus inimicis; quamque sis eorumdem inimicorum providus saluti, infestus errori. Haec atque hujusmodi, ut dixi, et ab aliis solemus audire; sed nunc ea per supradictum fratrem plura et testatiora cognovimus. Qui sint illi recentiores inimici Christi nemo non videt: Pelagiani enim sunt procul dubio. Sed quando et quomodo eorum se saluti providum, infestum errori ostenderat, nisi pro sua apud Honorium gratia edictum eliciendo, quo nisi sacrilegum dogma 817 ejurarent illi, et pellebantur urbe, et poenis aliis subjiciebantur? Haec sunt testatiora quae tum cognovit de Valerio Augustinus: ante edictum enim illud, nihil a comitatu profectum erat adversus Pelagianos, qui vix in Italia innotuerant ante Zosimi pontificatum.

Sed clarius adhuc Augustinus in ipso libro I de [Col. 0989B] Nuptiis et Concupiscentia, cap. 2, ubi exponens qua potissimum de causa ad eum de hac re scribere voluisset, Altera, inquit, causa est, quia profanis istis novitatibus, quibus hic disputando resistimus, tu potestate curando et instando restitisti. Quid enim, amabo te, potestate curaverat Valerius, quid instantia sua obtinuerat, quomodo efficaciter restiterat profanis novitatibus, nisi quod, ut edictum illud ab Honorio prodiret adversus haereticos, potestate et diligentia sua effecit? de quo et vehementer conqueritur Julianus verbis ab Augustino relatis lib. I. cap. 10, Operis alias imperfecti, nunc perfecti studio doctissimi Vignerii Oratorii D. Jesu presbyteri; verba enim Augustini superius descripta ita insectatur, falsa veris miscens, veraque etiam falsis retegents: Laudat etiam, inquit, potentem hominem, quod nostris petitionibus, qui nihil aliud quam dari tanto negotio judices vociferabamur, ut ea quae subreptionibus acta constabat emendarentur potius quam punirentur examine, mole suae [Col. 0989C] dignitatis obstiterit, nec disceptationi tempus aut locum permiserit impetrare. Quod utrum ille, ad quem scribitur, tam nequiter fecerit quam testatur ipsa laudatio, ipse viderit. Ex hoc loco lucis plurimum accedit verbis Augustini superius relatis in laudem Valerii. Quod enim actum ab isto piissimo comite laudavit sanctus doctor, cum ait: Profanis istis novitatibus . . . . . tu potestate curando et instando efficaciter restitisti: hoc ipsum est de quo invidiose queritur Julianus, quod mole suae dignitatis obstiterit petitionibus ipsorum; qui nihil aliud quam dari tanto negotio judices vociferabantur, ut ea quae subreptionibus acta constabat emendarentur. potius quam punirentur examine. Non possunt intelligi haec Juliani verba de posteriori judicio, quo sententiam Zosimi corrigi postularent Pelagiani. Qua enim impudentia subreptitia clamassentillam sententiam, cui adornandae annus integer datus fuerat, et ab eo judice qui per totum illud tempus faciliores illis aures praebuetat, de eorum innocentia tam amicas ad Africanos dederat litteras, et tantum eos non absolverat? [Col. 0989D] Quod igitur hoc loco Julianus scribit, hoc ipsum est, quod Coelestius 818 post Innocentii PP. mortem et ante Zosimi sententiam poscebat; cum ipso teste Zosimo papa in prima trium epistolarum (Ad. Afric. I), Romano se ingessit examini expetens ea quae de se apostolicae sedi aliter quam oportuit essent inculcata purgari. Huic examini locum tempusque non esse permissum instantia Valerii Julianus ex laudatione Augustini asserit: nec disceptationi tempus aut locum permiserit; quia videlicet edictum Honorii emissum est ex Africanorum suggestione et diligentia Valerii, [Col. 0990A] quo Coelestius Pelagiusque Urbi cedere, eorum asseclae velut novi dogmatis assertores convicti damnatique ad judices pertrahi, exsiliique inexorati, ut ait Augustus, deportatione puniri jussi sunt. Atque ita imperatorium edictum, quo Innocentii PP. Africanorumque judiciis sua firmitas vindicabatur, praevenit sententiam Zosimi, qua [(a) 1Kb] Coelestio brevi indulgendum timebatur, cum jam duabus Zosimi litteris pene absolutus esset.

Hoc S. Augustinus non diffitetur, immo vero confitetur clarissime. Superioribus enim respondens Juliani verbis, quibus idem addiderat satis ex laudibus Valerio datis ostendi quid cuperet Augustinus, scilicet ut contra rationem, contra fidem, contra omnem morum et dogmatum sanctitatem, vi fera et caeca impotentia dimicaretur, ita satisfacit Juliano, ut non neget Valerium, dignitate et auctoritate usum, obstitisse ne examini locus et disceptationi tempus esset. Contra vero totum hoc ultro concedit: nihil in eo peccatum ab imperatore contra fidem, sed potius pro fide et ex [Col. 0990B] fide actum, et coercitionem juste ab eo impositam. Occurrensque objectioni quam ex Donatistarum exemplo vel sumebat, vel sumere poterat Julianus, quod videlicet non ita pridem ad publicam collationem invitati et admissi causae suae defendendae locum tempusque accepissent, discriminis rationem affert, quod aliter cum his, aliter cum illis actum sit. Verba haec sunt Augustini meridiano sole clariora. Absit, inquit, christianis potestatibus terrenae reipublicae ut de antiqua catholica fide dubitent, et ob hoc oppugnatoribus ejus locum et tempus examinis praebeant; ac non potius in ea certi atque fundati, talibus, quales vos estis, inimicis ejus disciplinam coercitionis imponant. Quod enim propter Donatistas factum est, eorum violentissimae turbae fieri coegerunt, ignorantes quid ante sit gestum quod eis fuerat ostendendum; quales vos turbas Dominus avertat ut habeatis: Deo tamen propitio non habetis.

6. His quae modo diximus, lucis roborisque 819 [Col. 0990C] non parum accedit ex Zosimi PP. commonitorio Faustino aliisque legatis dato, cum ad Africanos ab eo missi sunt. Quatuor constabat capitibus, quae habentur in epistola Africani concilii ad Bonifacium PP. Primum, tertium et quartum sunt de episcoporum appellationibus causisque Romam pertrahendis, et de aliorum clericorum causis per finitimos episcopos judicandis. Secundum vero caput commonitorii erat hujusmodi: Ne ad comitatum episcopi importune navigent. Quis haec cum superius recensitis componens, [(b) 1Kb] non statim cogitet non ita pridem navigasse ad comitatum episcopos Africanos aliquid ab Honorio impetraturos, quod Zosimo displicuerit, eique importune elicitum visum fuerit? Qua vero occasione, nisi Pelagiani negotii, quod unice Africanos superiori anno occupatos tenuerat? Observandum porro nihil ad istud commonitorii caput esse ab Africanis responsum, quasi legationem a se missam ad comitatum ultro sint confessi, nihilque suo juri hac in re detrahi permiserint.

[Col. 0990D] XXIX. Commentitia Alipii hoc tempore legatio.---Ex his quae de Vindemiali episcopo Ravennam ad comitatum misso pro constitutione obtinenda diximus, sed et ex silentio scriptorum, evanescit eorum conjectura, qui Alipium ea occasione legatum putarunt in Italiam ab Africanis, si qui tamen revera sint, qui ita aliquando senserint. Nam quod eam opinionem doctissimo cardinali Baronio affingit Joannes Garnerius, profecto memoriae lapsum passus est vir eruditus. Enim vero ne apicem quidem deprehendas in Annalibus, qui hujusmodi suspicionem suggerat, contra [Col. 0991A] vero ad annum 418, num. 19 disertis verbis scribit: Cum Romae a Zosimo papa et sacro collegio clericorum Pelagius atque Caelestius damnati essent, ab eodemque Zosimo ad universos catholicae Ecclesiae episcopos de ipsorum condemnatione litterae conscriptae essent; mox eas consecutum est Honorii imperatoris rescriptum adversus eosdem haereticos. Non igitur existimavit cardinalis Alipium hoc anno 418, quod scribit auctor, Ecclesiae Africanae legatione functum ad imperatorem adversus Zosimi concilia Pelagianis artibus delusi, ab eoque obtinuisse decretum quo Coelestius, qui a sede apostolica ex parte absolutus videbatur, Romae prohiberetur consistere. 820 En totius erroris origo. Confundit Garnerius annum 418 cum 419, pontificatum Zosimi cum Bonifacii episcopatu, concilium Africanum prioris illius anni cum altera synodo posterioris, edictum Honorii anni 418 cum epistola ejusdem ad Aurelium sequenti anno data, et quae Baronius de obita Alipii legatione ad hoc rescriptum obtinendum dixit, transtulit ad legationem alteram. Ubi adhuc [Col. 0991B] contra fidem Annalium peccatur, quod Baronius ab Africana Ecclesia legatum Alipium dicit, non a synodo illa plenaria, quam post narratam Alipii legationem recenset, ut ad eam non pertinentem. Non igitur ob hanc Garnerii rationem susceptam ab Alipio provinciam istam negamus; sed quia et Vindemialem ea functum procuratione probabile ad minus ostendimus, et hoc de Alipio asseri, nisi divinando, nullatenus potest.

Ravennam igitur pervenit Vindemialis episcopus, Romam Marcellinus subdiaconus: hic litteras, gesta synodica, caeterasque instructiones tradidit Zosimo; ille imperatori Honorio, Valerioque comiti scripta pariter Africanorum obtulit, suaeque legationis exposuit causam. Causa erat Ecclesiae, causa apostolicae sedis, quae Pelagianos Innocentii ore damnaverat, quam propterea defendendam auctoritate sua suscepit Augustus, zelum ejus accendente Valerio, et potestate curando et efficaciter instando, ut testis est Augustinus: [Col. 0991C] ita ut tandem de constitutione proxime emittenda adversus haereticos certum vel ipse statim retulerit, vel miserit ad Africanos responsum.

XXX. Quid actum kalendis Maii in synodo plenaria Africae, receptis tertiis Zosimi litteris.---Episcopi Carthagine per Autumnum congregati plenariam indixerant synodum post proximi anni paschalia habendam. Praeviderant enim circa illud tempus responsa tum ab apostolica sede, tum e comitatu esse afferenda, et tunc quidem maxime deliberandum fore de modo tenendo ad exstirpandam haeresim Pelagianam. Revera responsum Zosimi scribentis XII kalendas Aprilis, venit III kalendas Maii Carthaginem, ubi jam Patres ad synodum convenerant, cum kalendis ipsis Maiis lecti subscriptique canones jam antea synodum inchoatam innuant.

Perlectis Zosimi litteris [(a) 2Kb] , non magnam ex iis spem pro fidei causa conceperunt Africani. 821 Totae [Col. 0991D] quippe fere erant in commendanda et inculcanda [Col. 0992A] apostolicae sedis auctoritate, indicabantque ejus judicium, qualecumque tandem esset futurum, sine ullius contradictione recipiendum esse. Tum de credulitate nimia accusationem frigide repellit: et tantum abest ut de ingenti illa instructionum gestorumque receptione cum nonnulla gaudii significatione scriberet, e contra cum taedio perlectum ab eo epistolae volumen testantur rescripti ipsius verba. Demum etsi omnia in eodem statu remansisse scribat, nullam tamen de damnando intra breve tempus Coelestio spem injicit, sed potius in longum adhuc protrahendam causam esse, satis clare indicat, dum adhuc diuturnam tractationem magnamque deliberationem necessariam dicit. Quare Africani intempestivam hanc cunctationem torgiversationi simillimam aegre ferentes, ut pote fidei pacique Ecclesiae pernoxiam, securique facti de imperatoris animo, qui rescita indictae synodi die, emittendam a se eodem tempore constitutionem spoponderat, canones illos novem [(b) 1Kb] jam in superiori [Col. 0992B] synodo conditos, in plenaria quam tunc habebant, de novo statuerunt, publicarunt, ac omnium subscriptione roboratos pro perenni sanctione ac immobili fidei de Gratia Christi regula habendos definierunt; non omittentes, ut par est credere, idem quod in priori concilio constituere: [(c) 1Kb] In Pelagium scilicet atque Coelestium per venerabilem episcopum Innocentium de beatissimi apostoli Petri sede prolatam manere sententiam. Haec ita gesta esse non aegre sibi persuadebit, qui revocaverit sibi in memoriam quae de Vindemiali episcopo misso ad comitatum diximus, de epistola Valerii comitis non ad Augustinum solum tunc temporis allata, de constitutione imperatoris pridie kalendas Maii, et Africanorum decretis ipso kalendarum die publicatis ac subscriptis, denique de Valerii comitis studio ardentiori, quo Pelagianorum providus saluti, infestus errori, non mole suae dignitatis, ut invidiose Julianus oggerit, sed potestate curando et efficaciter instando profanis istis novitatibus restiterat.

De hac synodo plenaria intelligendus Augustinus, [Col. 0992C] epist. 47, ad Valentinum: Quod posteriori, inquit, concilio plenario totius Africae contra ipsum errorem breviter constituimus. Breviter, inquit, sive quia paucis verbis res decreta est, sive quia, cum [(d) 1Kb] omnia in superiori essent disposita et constituta, non tamen publicata, ut, quod sedis apostolicae 822 reverentiae dabatur, prius cum Zosimo communicarentur et deferrentur ad Honorium, opus tantum fuit ea relegi, confirmari ac subscribi, quae contra ipsum errorem constituta fuerant. De eadem synodo intelligendum unum Africanorum conciliorum, quae, teste Prospero, cap. 10 contra Collatorem, constituerunt utrumque Dei donum esse et scire quid facere debeamus, et diligere ut faciamus, etc. Hoc ipsum est concilium plenarium habitum Carthagini contra Pelagium et Coelestium, Honorio Augusto XII consule, kalendis Maii, quod legitur in codicis Romani a nobis nunc publicati exemplaribus mss. Thuaneo et Oxoniensi, [Col. 0992D] nec non in aliis codicibus a Binio et caeteris conciliorum [Col. 0993A] editoribus recensitis: quod ibidem habitum dicitur ab Aurelio Carthaginensi, Donatiano Teleptensi, et aliis ducentis et tribus episcopis ex omnibus Africae provinciis in unum convenientibus. De eodem etiam Photius cod. 53, ubi et corrupta nomina et ducenti quatuor et viginti numerantur episcopi praeter Aurelium et Donatianum. Denique et idem annotatum habemus apud Prosperum Chronographum, qui sub consulatu Honorii XII, an. 418, post priorem synodum anni 417 recensitam, quae probata a Zosimo dicitur, addit post alia: Carthaginis concilium contra Pelagianos. Nisi tamen haec sit marginalis annotatio: quippe quae in sola editione ms. Augustani ope procurata habeatur, ut est in Biblioth. PP. edit. Coloniensis ann. 1618. Ex quibus intelligitur quam perperam hactenus confuderint omnes scriptores prius concilium cum posteriori, autumnale cum verno, Africanum cum plenario, illud episcoporum 214 cum isto 205 antistitum.

XXXI. De numero canonum Africanorum de gratia [Col. 0993B] Christi. Necessitas condendi canonis in Africana synodo. De sancito canone testimonia sancti Augustini.---1. De numero canonum hujus synodi controversiae occasio nascitur ex varietate codicum. Alii enim octo tantummodo numerant, ut vulgati plerique, alii novem. Tertius enim insertus legitur de medio beatitudinis loco infantibus sine baptismo decedentibus attributo a Pelagianis, qui ex canonum Carthaginensium numero eliminandus putatur ab omnibus conciliorum editoribus. Talis est porro canon iste controversus.

Item placuit, ut si quis dicit ideo dixisse Dominum: In domo Patris mei mansiones multae sunt, ut intelligatur quia in regno coelorum erit aliquis medius, aut ullus alicubi locus, ubi beate vivant parvuli, qui sine baptismo ex hac vita migrarunt, sine 823 quo in regnum coelorum, quod est vita aeterna, intrare non possunt; anathema sit. Nam cum Dominus dicat: Nisi quis renatus fuerit ex aqua et Spiritu sancto, non [Col. 0993C] intrabit in regnum coelorum: quis catholicus dubitet participem fore diaboli eum qui cohaeres non meruerit esse Christi? Qui enim dextra caret, sinistram procul dubio incurret.

Hujus canonis antiquitatem auctoritatemque vindicat Photii codex 53, qui concilium illud Carthaginense evolvens ac relegens, haec habet: Damnat, inquit, haec synodus eos qui asserunt Adamum mortalem esse conditum, non autem praevaricationis causa morte mulctatum. Similiter et eos qui recens natos infantes baptismo minime indigere dicerent, quod illos peccato originis ex Adamo non putarent obnoxios. En duo primi canones. Tertium porro ita continuo subjungit: Eos quoque qui affirmarent medio quodam loco paradisum inter et inferos non baptizatos infantes beate vivere: sex item alia his affinia capita, quae a Pelagianistis et Coelestianis traduntur, anathemate Patres jugulant. Nono saeculo floruit Photius: quem sibi de optimae notae antiquitatisque codicibus providisse, nemo dubitabit qui viri noverit doctrinam et in colligendis [Col. 0993D] libris industriam.

2. Pervetustum codicem laudant Conciliorum editores, in quo canonem illum legerunt, et exinde curarunt excudi alio charactere distinctum.

3. Necessitas erat hujusmodi sanciendi canonis eo tempore quo celebratum est autumnale concilium Africanum. Recenter enim detecta erat ab Augustino fallacia confessionis Pelagianae in concilio Palaestino emissae circa originale pecccatum statumque parvulorum sine peccato decedentium. Damnaverat quippe Pelagius hanc propositionem, Quod infantes, etiamsi non baptizentur, habent vitam aeternam, quae objecta illi fuerat et contrariam fuerat amplexus. Ac per hoc, inquit S. Augustinus de Pecc. Origin. , cap. 20, quamvis aeternam mortem parvulorum sine baptismi sacramento ex hac vita migrantium aperte noluerit confiteri, tamen de illo sollicitudinem nostram quasi certa ratiocinatio solabatur. Dicebamus enim: Si perpetua vita, [Col. 0994A] sicut confiteri videtur, nisi eorum qui baptizati sunt, non potest esse, profecto eos qui non baptizati moriuntur mors perpetua consequetur. Cap. 21: Sed postea non defuerunt fratres qui nos admonerent hoc ideo dicere Pelagium potuisse, quia de ista quaestione ita perhibetur solitus respondere quaerentibus, ut diceret: Sine baptismo parvuli morientes quo non eant scio, quo eant nescio: Id est, non ire in regnum coelorum scio; quo vero eant se nescire dicebat, quia dicere non audebat in mortem illos ire perpetuam, quos et hic nihil mali commisisse sentiebat, et originale traxisse peccatuum non consentiebat. Cum porro istam fraudem non detexissent Africani nisi post Innocentii rescripta, postque scriptum ab Augustino de Gestis Pelagii libellum 824 nondum synodus occurrerat, in qua aliquid contra medium illum parvulorum sine baptismo decedentium locum definiri potuisset. Nec par est credere autumnalem ea quaestione intacta solutam esse: in qua videlicet una exactissime discussa ac diligentissime ventilata sunt omnia ad istam [Col. 0994B] haeresim pertinentia. Necessitatem definiendi augebat quod cum scripsisset Pelagius ad Innocentium epistolam sui apologeticam, plurima retulit ex recentiori quodam opere suo, quibus purgandum se plenissime existimabat, et quibus revera imposuit Zosimo, qui scripta illa non sine laudis encomio transmisit ad Africanos: Post interpositum, inquit S. Augustinus de Pecc. Origin., cap. 19, ex Evangelio testimonium, quod nisi renatus ex aqua et Spiritu sancto regnum coelorum nullus possit intrare, adjunxit dicens: »Quis ille tam impius est, qui cujuslibet aetatis parvulo interdicat communem humani generis redemptionem, et in perpetuam certamque vitam renasci vetet eum qui natus sit ad incertam?« Ita Pelagius. Quae verba pene imposuerunt Augustino, qui monitus a fratribus quibusdam referentibus Pelagium dicere solitum de hujusmodi parvulis, Quo non eant scio, quo eant nescio, intellexit per incertam illam vitam, quam parvulis tribuebat, mediam quamdam [Col. 0994C] felicitatem mediumque locum ab haeretico intelligi, qui hujusmodi parvulos inter regnantes in coelo et damnatos in inferno constitueret. Quam esset necessarium ut fraus ista retegeretur, atque in synodo proxima decerneretur a Patribus contraria doctrina, haec Augustini verba postmodum scripta significant: Itaque, inquit, et ista ejus verba Romam pro magna ejus purgatione transmissa, tam sunt ambigua, ut possint eorum dogmati praebere latibula, unde ad insidiandum prosiliat haereticus sensus, quando nullo existente qui valeat respondere, tanquam in solitudine aliquis invenitur infirmus. Et revera de hoc fuisse rescriptum Romam ab Africanis in consequentibus testatur Augustinus verbis a nobis saepius descriptis.

4. Sanctus igitur Augustinus, loco citato, sed praesertim aliis locis jamjam referendis istud definitum fuisse clarissimis verbis significat. Lib. II de Anima et ejus Origine, cap. 9, scribit sanctus doctor: Non baptizatis parvulis nemo promittat inter damnationem regnumque coelorum quietis vel felicitatis cujuslibet atque [Col. 0994D] ubilibet quasi medium locum. Hoc enim eis etiam haeresis Pelagiana promisit. Clarius adhuc cap. 12 ejusdem libri: Novellos, inquit, haereticos Pelagianos justissime conciliorum catholicorum et sedis apostolicae damnavit auctoritas, eo quod ausi fuerint non baptizatis parvulis dare quietis et salutis locum etiam praeter regnum coelorum. En manifestissime designata duo Africana concilia in quibus conditos publicatosque canones contendimus. En Zosimi epistolam indicatam, quae si exstaret, abstrusa procul dubio plurima patefaceret mysteria. 825 En materiam canonis de quo quaestio est disertis verbis explicatam; nullo enim canone alio medius ille quietis et beatitudinis parvulorum locus proscriptus legitur: ita ut vel hoc uno Augustini testimonio certum sit et invicte probatum pro genuino canone habendum esse eum quem ut adjectitium ablegant plerique. Duo insuper ex eodem hoc sancti doctoris loco habere mihi videor [Col. 0995A] superius jam exposita: primum [(a) 1Kb] canones illos in gemino concilio Carthaginensi esse conditos, in autumnali scilicet anni 417, et verno anni 418, ante Tractoriam Zosimi; alterum, eosdem canones esse tractoriae illi Zosimi epistolae annexos et, ut Prosper Chronographus indicat, probatos; ac proinde jam ex autumnali synodo per Marcellinum subdiaconum Carthaginensem delatos receptosque a Zosimo mense Martio sequentis anni. Eumdem tertium seu medium locum tanquam a Pelagianis inventum suggillat sanctus Augustinus lib. I Operis (olim) imperfecti, c. 50: Lege nobis, inquit, ubi, praeter regnum bonis et supplicium malis, tertium quoque locum praeparaverit et promiserit non regeneratis innocentibus tuis. Et c. 130 hunc eumdem secundae felicitatis locum, quem talibus aedificavit haeresis vestra, inquit alloquens Julianum, reprobat. Et lib. de Praedest. sanct. c. 13: Hoc si audirent Pelagiani, non jam laborarent, negando peccatum originale, quaerere parvulis extra regnum Dei nescio cujus suae felicitatis locum, etc. Hanc nescio [Col. 0995B] quam medietatem cum acerbius insectetur sanctus doctor in libris post Carthaginenses conditos canones editis, argumentum est inter haeretica dogmata vere fuisse proscriptam; quod probari tamen, nisi ex consequenti, nullo modo poterit, si canon iste ut intrusus reprobetur.

5. Codicis Romani ex utroque nostro exemplari editi auctoritas immensum pondus sententiae nostrae adjicit. Illius enim antiquitatem nemo revocabit in dubium, nec 826 [(b) 2Kb] ex Ecclesia Romana profectum, vel ab ea etiam usurpatum negabit, si modo probationes nostras oculis perlustraverit. Quod contra posset objici ex vulgatis Conciliorum editionibus, non est magni momenti; cum enim illarum procuratores ipsi testentur se canonem illum in antiquis codicibus mss. invenisse; non est ratio cur his minor fides habeatur quam aliis qui canone illo sunt minuti. Major difficultas ex codice Africano Dionysianae collectioni inserto, in eo enim canon iste controversus non apparet. [Col. 0995C] Responderi potest Dionysium incidisse in mendosos truncatosque codices; nec Africanam collectionem habuisse ex Romano codice, in quem Africanorum epistola ad Bonifacium PP. nunquam relata esset.

Sed melius, meo quidem judicio, respondebimus, si dixerimus hunc canonem, de quo controvertimus, olim locum habuisse in Africano codice etiam apud Dionysium, indeque subtractum esse jam ab antiquo; nec temerariam esse suspicionem, ita comprobo. Codex Africanus canones continet centum triginta et octo, numeris distinctos; neque plures vel pauciores habent Dionysius in suo codice, cui Africanum inseruit, vel aliud hujus exemplar quod edidit vir doctissimus Christophorus Justellus, vel Graeca versio ejusdem cura et studio publicata post anni 1540 editionem a Joanne Tilio procuratam, vel codex non multum Dionysiano absimilis a Joanne Wendelstino Moguntiae editus anno Domini 1525, recususque Parisiis [Col. 0996A] 1609. Hoc porro observandum est, numerum non apponi nisi ad ipsos canones seu decreta conciliorum; sive integri canones illi repraesententur, sive abbreviati; eo vero loci ubi solum concilii titulus, nota consularis, locus synodi, et alia hujusmodi, quae canonibus praeire consueverunt, habentur, nulla numeri distinctio appingi solet: quod omnium conciliorum quae codex continet recensione facile est probatum facere. Sed observatione imprimis dignum, 827 quod post triginta tres canones concilii Africani anno 419, ubi relecti antiquiores continuo describuntur, tria concilia recensentur una serie: quia priorum duorum ann. 393 et 394 nulla decreta referuntur, nullus eis numerus affixus est, tertium, quod est anni 397, numero pariter nullo distinguitur, nisi post notam consularem, postque praefationem, quae integram implet paginam; post haec enim primus hujus synodi canon numero 34 annotatus habetur. Simile habes exemplum post canonem 56, ubi tres similiter synodi nullo numero insignitae habentur, nisi [Col. 0996B] post longam tertiae praefationem.

Sed propius attingamus concilium de quo agimus: post ultimum canonem concilii Carthaginensis anni 407, qui numero 106 notatur, sequuntur duorum conciliorum tituli seu notitiae, nullis numeris appositis, quia nullum canonem habent; tum concilium de cognitione episcopi inscriptum, cujus quia canon unus refertur, ideo numerum 107 habet ascriptum. Huic succedit concilium contra Donatistas anni 410 nullo canone ac nullo propterea numero insignitum. Denique nostrum hoc concilium contra haeresim Pelagii et Coelestii, cujus octo canones suis quique numeris indicantur. Sed et ipse concilii titulus, qui nihil, praeter consularem notam, locum synodi, et Aurelii primatis praesidisque nomen, continet, numero suo, scilicet 108, connotatus habetur: quod unico huic titulo inter omnes eos qui canones non continent contigisse animadvertimus. In codice quidem Moguntino Wendelstini, paulo aliter ordinantur numeri canonum, [Col. 0996C] licet canones ipsi eumdem servent ordinem: et in eo concilium contra Donatistas, quod nostrum hoc contra Pelagium antecedit, nulloque numero notatur in aliis codicibus, quia nullos habet canones, in isto numerum habet 75, primusque canon sequentis concilii cum titulo ipsius conjunctus numerum habet 76. Sed mendosam esse hanc numerorum ordinationem, ex indice collectionis ejusdem intelligitur; ille enim omnimode concinit codicibus aliis eorumque indicibus, ubi solus titulus hujus concilii contra Pelagii haeresim a primo suo canone sejunctus et in indice exprimitur, et in corpore canonum, non secus atque in indicibus, numero suo designatus habetur.

Porro praemissa postrema ista observatione, quam mihi vir doctissimus suggessit, hujus discriminis ratio alia non videtur meo 828 judicio posse afferri, quam recisio decreti unius, ejus videlicet quod ex nostris codicibus mss. repraesentamus; cujus vacuus numerus ut impleretur, affixus est titulo ipsius concilii, [Col. 0997A] idemque titulus in indicem relatus, quod sine alio exemple est tam in codice quam in indice. Igitur non modo non nocet objectio ex codice petita adversus nostram de canonis illius sinceritate et opinionem, sed potius ei suffragatur.

Quandonam autem recisio illa facta fuerit, et qua occasione, non est manifestum. Probabile admodum est ac pene certum jam illo canone minutum fuisse codicem Dionysianum, [(a) 1Kb] cum allatus est in Gallias traditusque Carolo Magno nomine Adriani PP., quotquot enim a me visa sunt mss. hujus codicis exemplaria, eaque, ut superius indicavi, vetustissima, isthaec canones octo tantummodo repraesentant. At in notis ad epistolam 1 sancti Leonis probavimus interpolatam additamentis quibusdam fuisse Dionysianam hanc collectionem jam antequam in Gallias mitteretur ab Adriano: quam ob rem difficile non est creditu eamdem et aliquibus partibus esse diminutam. Quo auctore, quo consilio, quo colore id tentatum sit, divinandum aliis relinquo.

[Col. 0997B] XXXII. Quid ex appendice epistolae Coelestini de gratia contra codicem et canonem afferatur.---Intrusum nihilominus canonem de quo agimus existimat Henricus Norisius, probatque ex appendice ad litteras Coelestini papae ad Galliarum episcopos, seu potius [(b) 1Kb] ex sancti Leonis collectione auctoritatum sedis apostolicae de gratia et libero voluntatis arbitrio. Porro capit. 10 (nobis 7) haec recitantur: Illud etiam, quod intra Carthaginensis synodi decreta constitutum est, quasi proprium apostolicae sedis amplectimur, quod scilicet tertio capitulo definitum est. Et postea: Et iterum quarto capitulo. Et: Item quinto capitulo. Sub iisdem certe numeris jacent haec tria capitula in vulgatis codicibus: ex quo manifestum totidem, non plures canones Leonis tempore numeratos inter Carthaginenses: quibus si tertio loco inserueris controversum de beatitudine parvulorum canonem, jam canones a Leone descripti non 3, 4 et 5 erunt, sed 4, 5, 6. Haec autem objectio non solum hunc canonem [Col. 0997C] petit, sed et integrum codicem nostrum; si enim is in Ecclesia Romana fuisset in usu, ex eo fonte hausti essent canones a Leone descripti, eosque sub ea numerorum distinctione citasset quam codex exhibet.

Fateor nodum difficile solvi posse, nec 829 aliud occurrere modo quod respondeam, nisi haec: scilicet diversa tum exemplaria concilii istius Carthaginensis fuisse; his vero usum esse Leonem, quae canone illo minuta essent. Vel certe non distinctum fuisse secundum a tertio, ita ut pro uno numerarentur propter materiae necessitudinem, est enim hic illius velut appendix. Vel denique nullis omnino numeris canones [Col. 0998A] esse ab invicem discretos, ac pro libito fuisse numeratos a quocunque usurparentur. Ita certe jacent in Thuaneo, in quo non solum non numeris, sed nec lineis distinguuntur, una enim nec interrupta linearum serie descripti in eo habentur. In Oxoniensi vero nulli pariter numeri, etsi singuli canones a linea, ut aiunt, inchoentur. Quod autem diximus, diversa fuisse concilii exemplaria, hoc extra controversiam esse videtur; ut planum erit cuique conferenti epigraphen seu inscriptionem, quae est in codice nostro, et refertur etiam in plerisque editionibus, cum vulgata inscriptione, quae est hujusmodi.

[(c) 1Kb] Gloriosissimis impp. Honorio XII et Theodosio VIII consulibus, kalendis Maiis, Carthagine in secretario basilicae Fausti, cum Aurelius episcopus in universali concilio consedisset, astantibus diaconis, placuit omnibus episcopis, quorum nomina et subscriptiones inditae sunt in sancta synodo Carthaginensis Ecclesiae constitutis, ut, etc.

Confer, inquam, cum alia epigraphe, quae supra [Col. 0998B] habetur, capitulo 13 codicis, et discrimen non modicum inter utramque invenies, quod exemplarium diversitatem arguit; sed ita ut primas codex noster antiquitate sua mereatur, ac majorem proinde fidem.

XXXIII. Conciliorum Africanorum sub Zosimo synopsis.---Jam ut breviter resumam conciliorum Africanorum enumerationem fusius supra perfectam, missa [(d) 1Kb] illa synodo quam conjecimus habitam post recepta Innocentii papae rescripta, quatuor sub Zosimo habemus, de quibus dubitari non possit.

830 Prima est autumnalis mense Octobris vel Novembris anni 417, ut diximus, celebrata: ex qua nondum ita numerosa primo rescriptum est ad Zosimum, et postea cum ad numerum 214 episcoporum crevisset, missus est Marcellinus subdiaconus cum instrumentis gestisque synodalibus; et missus item, ut non sine ratione suspicati sumus, legatus Vindemialis episcopus ad imperatorem. In eodem forsan concilio erant Alypius et Augustinus cum ad Paulinum [Col. 0998C] Nolae episcopum epistolam 106 scripserunt per id temporis: cui epistolae inserta capitula a Pelagio partim damnata, partim recepta, quae [(e) 1Kb] et inserta pariter diximus instrumentis ad Zosimum missis.

Alteram habemus kalendis ipsis Maiis sequentis anni 418, in qua canones denuo sanciti, probati ac promulgati.

[(f) 1Kb] Tertiam sub Zosimo numerare cogit nos Prosper cap. 10 contra Collatorem, ubi, post commemoratam Zosimi Tractoriam ad Africanos, haec subdit: Erraverunt Africani episcopi ad eumdem papam Zosimum rescribentes, eumque in sententiae hujus salubritate laudantes, cum aiunt: Illud vero, quod in litteris [Col. 0999A] tuis, quas ad universos curasti esse mittendas, posuisti, dicens: Nos tamen instinctu Dei (omnia enim bona ad auctorem suum referenda sunt), etc. Meminit ejusdem synodi sanctus Leo in capitulis seu auctoritatibus episcoporum apostolicae sedis de gratia, cap. 8 (nobis 5): Hunc autem, inquit, sermonem sincerissimae veritatis luce radiantem tanto Afri episcopi honore venerati sunt, ut ita ad eumdem virum scriberent, etc. Vix potuit ante autumnum anni 418 celebrari, et, ut videtur, post reditum S. Augustini ex Mauritania Caesariensi.

Quarta denique in causa Apiarii, ex qua datae ad Zosimum litterae: quam et alia consecuta est anno sequenti, sub Bonifacio PP., 25 Maii.

XXXIV. Ex dictis facile quisque intelliget inquo 631 Pelagianae historiae scriptores scopum veritatis attigerint, in quo aberraverint. Jacobus Usserius propius vero accessisse mihi videtur quam caeteri. Duas enim nobiscum admittit Africanorum episcoporum synodos, unam in autumno anni 417, alteram ad kalendas [Col. 0999B] Maias anni 418. Primam provincialem fuisse subindicat, secundam plenariam, in qua sententia fere secutus est Vossium. Plenariam fuisse posteriorem istam, extra dubium est; eam enim ista appellatione donat Augustinus, epist. 47, quem locum male interpretatur Usserius, pag. 293, de Concilio plenario anni 419, sub Bonifacio: in quem errorem lapsus etiam videtur Rigberius Franco-Germanus in eruditis ad Marium Mercatorem notis, pag. 153, ubi litteras ad Bonifacium PP. ex alia plenaria synodo ann. 419 datas ascribit plenariae synodo ab Augustino epist. 47 laudatae, seu, ut explicat deinceps, synodo kalendarum Maii anni 418. Deceptus est uterque auctor verbis sancti Augustini male intellectis: Quod papae Zosimo, inquit Augustinus, de Africano concilio scriptum est, ejusque rescriptum ad universos totius orbis episcopos, et quod posteriori concilio plenario totius Africae contra ipsum errorem breviter constituimus. Duplex enim, opinor, argumentum inde sumpsit: [Col. 0999C] tum quod rescriptum Zosimi prius numeretur, quam plenarium istud concilium; quod proinde de plenario illo concilio kalendarum Maiarum intelligi non possit; tum quod vocetur posterius plenarium, adeoque supponat plenarium prius. Verum non ob eam causam rescriptum anteposuit concilio, sed ne rescriptum a scripto disjungeret, et quia idem rescriptum, non ad litteras concilii plenarii kalendarum Maii, sed ad litteras autumnalis illius ab eo prius commemorati datum fuerat. Plenarium vero posterius dixit, ut ordinem temporum notaret, et posterius priori subjungeret, non ut plenarium plenario successisse significaret eodem hoc anno. Eadem plenaria synodus item vocatur in utroque codice Oxoniensi et Thuaneo, et in utroque insuper omnes Africae provinciae nominantur ex quibus affuerunt episcopi.

XXXV. Autumnale concilium nec provinciale, nec plenarium.---Quod vero prius illud autumnaleque concilium provinciale fuisse subindicant scriptores laudati, probare non possum. Sed nec tamen probo [Col. 0999D] plenarium dici a viro erudito Henrico de Noris, Histor. Pelag. lib. I, cap. 14. Quo igitur nomine appellandum? Africanum voco, ut quater ab Augustino appellatum est, non sine ratione. Non enim provinciale fuit: quia non ex una provincia episcopi [Col. 1000A] 214 convenerunt: quae ratio 832 fuit cur Carthaginense non dixerit Augustinus, etsi Carthagine habitum, quo nomine priora duo Carthaginensia appellavit pluribus locis. Non item plenarium [(a) 1Kb] , quia non ex omnibus Africae provinciis collectum est. Cur ita? Conjectationem nostram accipe. Venerunt litterae Zosimi priores in Africam, nuntiantes Coelestium ad apostolicam sedem accurrisse prosecuturum appellationem pristinam, qua provocaverat a Carthaginensis concilii anni 412 sententia. Res urgebat; jam enim examen habitum esse scribebat Zosimus, Coelestium per omnia catholicum esse probatum, temere, ac praecipitanter judicatum esse ab Africanis; denique hominem illum quam primum communioni ecclesiasticae esse restituendum, nisi intra secundum mensem praesentes se Romae sisterent, qui non sane eum sentire comprobarent. Plenariam ex omnibus provinciis synodum convocari angustiae temporis non sinebant. Duas praesertim provincias spectabat negotium istud, proconsularem et Numidicam, quarum [Col. 1000B] geminum concilium Carthaginense et Milevitanum sententiam in Coelestium pronuntiaverat: quae sententia, etsi Innocentii auctoritate roborata, et litteris Zosimi male habebatur, et brevi mittenda erat in irritum, ni citius occurreretur. Probabile est igitur utramque illam synodum in unam coaluisse apud Carthaginem, episcopis etiam aliis propinquiorum provinciarum advocatis: qui omnes facile numerum 214 compleverunt, cum ex una Numidiae provincia centum et viginti tres episcopi numerentur in notitia provinciarum Africanarum a Sirmondo edita. Non igitur sine consilio utriusque synodi discrimen in ipsa appellatione notari voluit Augustinus: et cum non fuisset ista generalis synodus, ea causa fuit (praeter alias quas diximus) cur plenaria fuerit indicta jam ab eo tempore, kalendis Maiis celebranda.

Peccat adhuc in pluribus idem Usserius synodorum istarum historiam edisserens: ut est illud, quod pagina 275 plenario concilio kalendarum Maii ascribit [Col. 1000C] ea quae de 214 episcopis narrantur a Prospero cap. 10 contra Collatorem, et in Resp., ad object. 8 Gallorum; probavimus enim haec ad priorem seu Africanam autumnalem synodum pertinere; quod item pag. 270 ex ea plenaria synodo dicit scriptam esse ad Zosimum synodicam eo loco commemoratam; quod pag. 260 ad idem concilium refert Prosperi Chronographi locum de synodo apud Carthaginem habita, cujus decreta missa ad Zosimum, ab eoque probata sunt; quod denique pag. 271 constitutionem quam ab Honorio editam habemus 833 adversus Pelagianos, sancitam putat acceptis hujus plenarii concilii gestis, quae uno die constitutione posteriora sunt.

Aberravit etiam eminentissimus Baronius ad annum 418, num. 1, qui unicum concilium Africanum constituit, quod ipso primo veris initio collectum, propagatum sit usque ad mensem Maii: quod satis refutatum remanet ex supra dictis: [(b) 1Kb] sicut et quod significat ante kalendas Maias damnatos esse a Zosimo [Col. 1000D] Pelagianos in Romano judicio.

XXXVI. Jansenii Iprensis et H. de Noris assertiones aliquot improbantur.---Consequens est ut etiam erraverit Cornelius Jansenius Iprensis episcopus, [(c) 1Kb] dum pluribus synodis, uni scilicet autumnali anni [Col. 1001A] 417, et alteri quae initio sequentis anni habita sit, tribuit litteras et instructiones quas ex Paulini libello aliisque rationibus docuimus ad unam autumnalem illam pertinere: cum item varios posterioris concilii consessus supponit, quorum ultimum kalendis Maiis celebratum praecesserit Zosimi damnatio Pelagianorum sub finem mensis Martii vel initio Aprilis Romae promulgata.

Optime ante synodum kalendarum Maii, aliam praecessisse asserit Rigberius: male et illam cum synodo 217 episcoporum, cujus litterae ad Bonifacium datae sunt an. 419, confundit, [(a) 1Kb] et hanc anni 418 initio ascribit.

Multa sunt etiam apud Norisium quae improbare cogimur, praeter ea quae jam notavimus. Primum enim existimat nullam synodum collectam esse in Africa anno 417 post receptas Zosimi litteras, sed indictam fuisse primam, quam ipse plenariam putat, prope kalendas Februarii anni sequentis. [(b) 1Kb] Sed profecto non ita credimus indormiisse Africanos rebus [Col. 1001B] Ecclesiae et causae fidei, immo propriae, ut tandiu distulerint congressum episcoporum, qui quotannis haberi solebat a primatibus in sua quibusque provincia (Ex Gurnerio infra), et quidem eo tempore quo primae litterae Zosimi illuc pervenerunt. Deinde nefas est credere Aurelium unum inconsultis coepiscopis suis obtestationem illam misisse ad Zosimum, qua ne quid innovaretur 834 in causa Coelestii ante rescripta synodi postulabat. Demum hanc ipsam e synodo esse missam testatur epistola tertia scripta a Zosimo ad synodum Carthaginensem XII kalendas Aprilis, ut fusius supra.

Quid quod post inchoatum mensem Januarium synodum primam coactam scribit, indeque Marcellinum missum esse, [(c) 1Kb] cum idem Marcellinus jam a die 8 Novembris in procinctu esset ut Romam proficisceretur, jamque libellum accepisset a Paulino ad Zosimum papam perferendum.

Ad haec lapsus est memoria vir doctissimus, cum [Col. 1001C] pagina 82 scribit litteras apostolicas de damnatis a Zosimo Romae Pelagianis acceptas esse ab Africanis tertio kalendas Maias. Quae enim litterae acceptae hac die dicuntur, sunt tertiae datae XII kalend. Aprilis a Zosimo, quibus indicat se prolixiora rescripta Africanorum accepisse per Marcellinum, et quibus tantum abest ut nuntiaret damnatum Coelestium, quin potius monebat omnia in eodem mansisse statu qui erat quando obtestatio Africanorum venit in Urbem.

XXXVII. Joannis Garnerii sententia de conciliis Africanis discutitur.---Ad postremum rerum Pelagianarum scriptorem Joannem Garnerium venimus, quem in multis a nobis dissentientem habemus. Haec etsi satis ex dictis pateant, paucis tamen juvat recensere quae partim propria sibi habet, partim cum aliis ejusdem historiae commentatoribus communia.

Igitur pro duobus Africae conciliis, quae posuimus, uno intra Autumnum anni 417, altero kalendis Maiis sequentis anni 418, quatuor constituit Garnerius. Primum nobiscum in autumno collocat, secundum [Col. 1001D] ante Quadragesimam, tertium kalendis Maii, quartum circiter diem 17 Junii.

De primo hoc unum arguo, quod hujus nihil omnino superesse scribit praeter obscurissimam memoriam: [Col. 1002A] ex illo scriptum quidem esse ad Zosimum, a Zosimo tamen nihil rescriptum; denique visum non esse ei operae pretium tractatione illud ab alio sequentis anni distinguere, vel huic inter 835 splendidam illam viginti quatuor synodorum turmam locum concedere. Superius tamen ostendimus, nec ex incertis conjecturis dubiisve monumentis, celeberrimam fuisse synodum illam, a Zosimo papa, a Mario Mercatore, a Prospero sancti Augustini discipulo bis terque, a Prospero Chronographo semel, ab Augustino quinquies ad minus commemoratam, vocatamque toties fere Africanam: ab ea [(d) 1Kb] geminas datas esse ad Zosimum epistolas; quarum posterioris insignes reliquias ex Augustino aliisque curiose collegimus; his non modo rescripsisse Zosimum, sed etiam ad eas dedisse celeberrimam illam tractoriam per quam et approbata Africanorum decreta, et per universum orbem cum Romano decreto transmissa. Denique ita inter alias insignem esse hanc synodum, ut ei deberi condemnationem Coelestii a Zosimo decretam [Col. 1002B] passim praedicet Augustinus, eo quod thecnas artesque haereticorum revetarit, modumque in examine ac judicio Romano a Zosimo tenendum efficaciter docuerit. Quibus adde legationem inde ad comitatum missam.

Secundum [(e) 1Kb] concilium, quod ante Quadragesimam ponit, et commentitium est, et superfluum; ex priori enim anni superioris synodo missae sunt ab Africanis litterae, ut diximus, quas ex ista antequadragesimali scriptas esse vult Garnerius, et ad quas XII kalendas Aprilis rescriptum contendit a Zosimo; Marcellinus enim subdiaconus, ut pluries jam monuimus, post breve tempus proculdubio profecturus erat ex Africa, epistolam citatam cum instrumentis caeteris allaturus, quando 8 die Novembris a Paulino accepit libellum Romam deferendum.

XXXVIII.---Tertiam synodum affigit kalendis Maiis anni 418, quam nemo non agnoscit cum Garnerio: sed multa de eadem comminiscitur, quae ad [Col. 1002C] examen revocanda sunt, etsi jam ex superioribus elucescant. Existimat igitur concilium istud kalendarum Maiarum esse concilium 214 episcoporum (quod fuit tantum 205), et consequenter ad idem refert quae Prosper tam in Chronico quam in opusculis contra Collatorem ejusque asseclas de illa synodo habet. Hanc opinionem, quae non est Garnerio propria, superius rejecimus.

Ex eo concilio putat rescriptum summo pontifici de modo judicii cum Coelestio exercendi post acceptas tertias litteras Zosimi III kalendas Maii, indeque missa ad eumdem monita concilii, caeteraque litis instrumenta. 836 Ita scribit pagina 213. At primo secum ipse pugnat auctor, nec meminit scriptum a se pagina 210 omnia haec instrumenta jam ex eo tempore missa ad Zosimum, cum ad primas ejus litteras rescripsere Africani: ipsa verba Garnerii reddo. Constat, inquit, litteris Zosimi responsum fuisse ex Africa, missamque obtestationem ut ne pontifex de re tanta judicaret sine Africanis instrumentis, quae cum [Col. 1002D] obtestatione missa sunt, quaeque partim gesta praecedentium synodorum, partim libellum Paulini, litterasque Gallicanorum episcoporum, ac librum de natura Pelagii, et responsionem Augustini, aliaque plura continerent. [Col. 1003A] Non tempus teram ut (quod jam praestitum a nobis) probem libellum Paulini traditum Marcellino die 8 Novembris, caeteraque instrumenta jam ab anno superiore missa esse ex Africa, ut mirum sit haec ab eo dici missa kalendis Maiis subsequentis anni; enimvero hoc nos onere levat ipse Garnerius eadem pag. 210. Constat quinto, inquit, aliquod fuisse, immo geminum Carthaginensis provinciae concilium ante Africanum plenarium kalendis Maiis inchoatum, et a priore quidem post acceptas saltem primas Zosimi de Coelestio litteras missam fuisse obtestationem cum instrumentis causae, quae prius diximus; ad posterioris vero synodicam datun a Zosimo responsum illud quod III kalendas Maias Carthagine acceptum est, duobus nimirum diebus ante inchoatum generale concilium. Sed quo tandem anno, quove mense celebratum prius illud concilium, ex quo missa obtestatio cum omnibus illis instrumentis causae? Contendo, scribit continuo Garnerius, habitum fuisse mense Octobri vel etiam Novembri anni, 417, quod et repetit pag. 243. Primas litteras [Col. 1003B] Zosimo credibile est pervenisse Carthaginem ante solutum concilium provinciae proconsularis, quod demore circa tempus autumni habebatur. Ex eo rescriptum est ad Zosimum, missaque simul omnia quae cum Coelestio praesente gesta fuerant in Carthaginensi concilio an. 412. Missi quoque cum aliis multis instrumentis libelli duo Aurelio oblati sive a Paulino cum accusaret, sive a Coelestio, cum se defenderet. Quomodo igitur non missa instrumenta illa ante kalendas Maias anni 418, si jam a mense Octobri vel Novembri anni 417 transmissa fuerant ex synodo? Iterum si haec omnia gesta instrumentaque ex ea synodo missa sunt, quomodo hujus obscurissimam memoriam dicit, nihilque omnino ejus superesse; cum 837 instructionum istarum toties meminerit Augustinus, et Africanam vocaverit totidem locis synodum eam, cujus beneficio sunt acceptae?

Sed hoc iterum ratiocinio urgendus scriptor: si (quod falsum tamen probavimus) die 15 Aprilis lata [Col. 1003C] est a Zosimo in Pelagium Coelestiumque sententia, missaque Tractoria per universum orbem (hoc enim contendit pag. 216), quomodo instrumenta illa quae discutiendae causae inservitura erant missa sunt ex Africa Romam kalendis Maiis: aut si tunc missa sunt, quomodo quindecim diebus praecessit judicium litis instrumenta? Intelligo quid respondeat vir eruditus: scilicet missa sunt kalendis Maii instrumenta, quia Romam prius perventura credebantur ab Africanis, quam judicium institueretur a Zosimo (pag. 213): at Africanorum episcoporum spem lusit Zosimus, praevenitque sua sententia instructiones Africanas, et statim data XII kalendas Aprilis epistola tertia ad synodum illam, si Deo placet, antequadragesimalem, vocavit summus pontifex ad pleniorem audientiam summumque judicium Coelestium, qui subduxit sese examini. Ubi vero fuga innotuit, continuo lata est in utrumque infandi dogmatis defensorem decretoria sententia, scriptaque universis mundi episcopis a pontifice grandis illa epistola, quam Tractoriam Mercator vocat.

[Col. 1003D] XXXIX. Refellitur Garnerii sententia de judicio Romano ante scripta Africanorum recepta finito.---Lepida ista narratiuncula nihil est, meo quidem judicio, fabulae similius, nihil ab Augustini testimoniis alienum magis, nihil magis scriptoris ipsius auctoritati contrarium. Contradictionis periculum facile evasisset, si (quod res est) confessus esset nihil ex ista kalendarum Maii synodo plenaria missum esse ad sedem apostolicam (quippe cum in illa solum contra errorem ipsum breviter constituerint subscripserintque Africani, teste Augustino epist. 47), si omnia quae de synodo 214 episcoporum referuntur a Prospero et Augustino ad autumnalem synodum transtulisset. Sed cum haec non admittit, ex difficilium septem quaestionum labyrintho, in quem sese pag. 212 parum cautus intromisit, liberare [Col. 1004A] se nequaquam potuit. Necesse non erat ut scriptis tertio ex Africa mittendis pro Coelestii causa sanctissimos episcopos toties fatigaret: jam a mense Novembri anni 417 plurima missa esse fatetur; alia iterum ante Quadragesimam perlata docuit: quid igitur praeterea exspectaretur? Verum hoc peccatum Garnerii praecedentis erroris sequela fuit. Hoc enim concilium Maii putavit illud esse, quod 214 episcoporum fuit, et consequenter eidem tribuere compulsus est quae de his 214 episcopis dicuntur, a quibus certum est missa esse scripta ad Zosimum. Pariter falsum est sententiam a Zosimo in Pelagium Coelestiumque decretam esse ante recepta scripta 214 episcoporum judiciumque Romanum, non exspectatis hujusmodi instrumentis finitum esse: ita ut etiam 838 secundum suam sententiam profiteri cogatur vel synodum 214 episcoporum ante kalendas Maii celebratam esse, vel Zosimum non nisi post mensem a kalendis Maiis elapsum, sententiam dixisse in Pelagianos.

[Col. 1004B] Antequiam scripta quae kalendis Maiis missa contendit ab Africanis recepta essent a Zosimo, sententiam ab eodem pontifice prolatam non esse ita demonstro.

Ex ipso Garnerio, pag. 213, ad concilium seu priorem consessum Africanum, kalendis Maiis habitum ab episcopis 214, pertinent ea quae continentur tribus prioribus quaestionibus et septima ab eo propositis pag. 212. At synodi quae continetur iis tribus primis quaestionibus et septima scripta perlata sunt ad Zosimum antequam sententiam ferret de haereticis. Recepit igitur Zosimus scripta concilii episcoporum 214 kalendis Maiis habiti ante finitum Romae Coelestii judicium. Hujus Galenici syllogismi praemissas probare otiosi hominis fuerit, utramque enim suam esse ille non diffitebitur. Describo solum quaestiones: Prima est, inquit, quae sit illu synodus Africana quae revocavisse dicitur in memoriam venerabili papae Zosimo quid ejus praecessor Innocentius de gestis Palaestinae synodi [Col. 1004C] judicasset, et post cujus rescripta in Coelestium justissima prolata est sententia. Igitur non nisi post rescripta ejus synodi lata est Zosimi sententia. Locum indicavit ad marginem lib. de Peccato origin. cap. 7 et 8. Et id quidem optime; ibi enim asserit Augustinus interpositum duorum mensium tempus, donec rescriberetur ex Africa . . . . Et postea quam ex Africano episcoporum concilio rescripta directa sunt quid fuerit consecutum, ut justissime in eum sententia proferretur, legenti clarum esse. Secunda quaestio idem fere continet. Tertia, inquit, ex quo pariter Africae conventu Romam litterae venerint id continentes, non sufficere hominibus tardioribus et sollicitioribus quod se generaliter Innocentii episcopi litteris consentire Coelestius fatebatur, sed aperte eum debere anathematizare quae in suo libello prava posuerat, etc. Quin hae litterae Romam ante sententiam Zosimi venerint et exspectatae fuerint, nemo est adeo contentiosus, qui negare audeat, si Augustini verba a Garnerio omissa repraesententur: Exspectabatur, inquit sanctus doctor, venturis [Col. 1004D] ex Africa litteris, ut scilicet plenius et manifestius consentire se Innocentii litteris profiteretur Coelestius. Quae Romam litterae postea quam venerunt id continentes, etc . . ., tunc cum ejus praesentia posceretur . . . se subtraxit et negavit examini? Septima pariter quaestio, quae ex Chronico Prosperi nascitur, est de Synodo apud Carthaginem habita 214 episcoporum, cujus descreta ad Zosimum papam perlata sunt: quibus probatis per totum mundum haeresis damnata est. Ubi manifeste declaratur non fuisse Romae damnatos a Zosimo Pelagianos, nisi post accepta probataque decreta synodi hujus Africanae, quam kalendis Maiis 839 affigit, [(a) 1Kb] nos vero mense Octobri vel Novembri superioris anni.

XL. Canones Africani non ultra kalendas Maias differendi. [Col. 1005A] ---De quarto concilio circiter medium Junium habito restat ut dicamus aliquid. Mira sunt profecto quae commentatur auctor in eam synodum; sed tam fictitii sunt commentarii, quam ipsa synodus. Quae enim necessitas, immo quae vel levis causa occurrit animo, propter quam tot episcopi omnium Africae provinciarum ab Ecclesiis suis per illud tempus divelli debuerint, et in synodum plenariam colligi? Vix mensis forte elapsus erat, ex quo soluta kalendarum Maiarum synodo ad sedes suas Patres reversi erant; nondum litterae judicii Romani indices vel Tractoria ipsa Zosimi Africam attigerant seu propter tempestuosum mare aut reflantes ventos, ut putat Joannes Garnerius, seu, quod magis reor, quia [(a) 1Kb] nondum lata erat sententia, ac proinde nulla conveniendi necessitas. Unico S. Augustini epist. 47 loco urgeri se putavit, ubi cum scribit de posteriori concilio plenario totius Africae contra ipsum errorem breviter constituimus, visus est sibi invenisse synodum plenariam, posteriorem synodo kalendarum Maii. Sed supra ostendimus [Col. 1005B] per vocem plenario noluisse Augustinum plenariam synodum plenariae alteri successisse, sed voluisse potius posteriorem a priori eo nomine distinguere, quod haec non [(b) 1Kb] plenaria esset quam propterea Africanam ubique vocat, illa vero esset plenaria. Deinde plenarium istud concilium de concilio kalendarum debere intelligi jam superius asseruimus.

Porro quod canones octo celeberrimos conditos in ea synodo contendit, pugnat cum omnibus actis synodi seu prolixiori illa epigraphe canonibus praefixa: cujus cum plura diversaque exemplaria legantur, omnia tamen in eo conveniunt, ut kalendis Maii constitutos canones, nihilque actum aliud significent. Unde sive concilium, sive consessum appellare malueris; a kalendis tamen Maiis canones divellere sine ms. codicis excusive auctoritate, vel antiqui alicujus scriptoris suffragio, timeo ne temerarium videatur.

Sed cur tantopere desudat ut canonum istorum conditionem a kalendis Maiis removeat, differatque ad [Col. 1005C] medium usque Junium? Grande mysterium: moleste nimirum 840 ferebat quidquam de fide statutum dici ab Africanis antequam a Zosimo definitum esset, pervenissetque Tractoriae ejus exemplar, saltem privatis litteris, ad Africanum concilium; unde inferret non tam constitutionem esse Africani concilii propriam canones istos, quam delibatam definitionem ex apostolicae sedis Tractoria. Verum cur [(c) 1Kb] citius, exemplaria Tractoriae litteris privatis delata sint, quam auctoratis sedis apostolicae nuntiis? An lentiorem dicemus Zosimi curam minusque diligentem sollicitudinem, quam privatorum hominum? an cujusquam alius intererat magis quantocius deferri in Africam sententiam Zosimi, quam Zosimi ipsius, cujus lentitudo et indulgentia suspensos dudum dubiosque de eo tenebat Africanorum animos? an etiam Tractoriam privatorum curiositati dimissam credemus, antequam authentica ejusdem exemplaria ad Ecclesias deferrentur? an demum tempestuosum mare reflantesque [Col. 1006A] venti privatis nuntiis pepercerunt magis quam publicis sacrisque Romani judicii delatoribus? Merito igitur rejicimus Joan. Garnerii conjecturam, quam his verbis proponit: Cur ergo, inquit, conditi canones? Id factum reor, quia jam ad Patres pervenerat exemplar Tractoriae, sed privatis tantum litteris, nondum per legatos. Quare ut abeuntibus episcopis traderetur jam aliqua in antecessum pars Tractoriae, ex ea puto extractos canones, saltem duos priores (qui deesse Tractoriae cum dolerent partem, quae gratiam Dei spectaret, eam suis canonibus supplendam crediderint) quos ab omnibus ferri majoris fuit ponderis quam si a solis delegatis, quorum forte potestas eo usque non pertinebat. Ubi causam non aperit cur duos tantum priores canones extractos velit, curve mancam fuisse decurtatamque suspicetur Zosimi definitionem, quam suppletam conjicit per Africanorum diligentiam. Mitto alia, quae horum canonum occasione edi serit: quale est, quod interrogando asserit, provincialium conciliorum nullam esse de dogmatibus definiendi auctoritatem; [Col. 1006B] nihilque in aliis Africanae Ecclesiae conciliis, quod ad fidem pertineret, decretum esse, sed actum de sola disciplina, causisque personarum, etc. Haec olim forsan meminisse juvabit.

Manum ab ista dissertatione recipio, si 841 prius observavero quid tandem ex dictis evictum, quod attinet inscriptionem constitutionis imperatoriae, cujus occasione in istam de conciliis Africanis inquisitionem delapsi sumus. [(d) 1Kb] Cum igitur non obscure ostenderimus supra in autumnali Africae concilio anni 417 sancitos esse canones de gratia, ab eoque decreta Vindemialis episcopi legatione ad imperatorem Honorium esse delatos cum aliis causae Pelagianae instructionibus: manifestum inde evadit sinceram esse ac rei gestae veritati congruentem epigraphen illam, quae constitutioni Carthaginensibus canonibus subjectae in hunc modum praefigitur: Incipit sacrum rescriptum acceptis synodi supra scriptae gestis. Revera enim gesta canonesque Honorius receperat. Ex quibus [Col. 1006C] et confirmatur Salmasii Usseriique conjectura: qui tamen in hoc corrigendi quod oculis in solam kalendarum Maii synodum, quae canones 842 confirmavit, publicavit, subscribendosque decrevit, defixis, eosdem autumnali synodo originem suam debere non attenderunt. Eam enim ob causam synodo illi kalendarum Maii tribuuntur in ea annotatione, et alibi, quia non nisi ex ea synodo in publicum prodierunt innotueruntque Ecclesiae. Quod obstare non debuit, quin Romani edictum Honorii suo Codici inserentes, occasionemque emissae constitutionis annotare cupientes, debuerint id posteritati tradere, quod nemo tunc non noverat: scilicet datum esse imperatoris rescriptum post delata ad comitatum synodi Africanae autumnalis gesta, seu post receptos canones de gratia sancitos.

Hactenus de conciliis Africanis Pelagianorum causa a Zosimi papae electione usque ad ejus contra Pelagianos sententiam celebratis.





BALLERINIORUM OBSERVATIONES In Dissertationem XIII Quesnelli de conciliis Africanis contra Pelagianos.
[Col. 1005]


PROOEMIUM.
[Col. 1005D]

843 1. Ex epigraphe, quae in nostra collectione [Col. 1006D] canonum praefigitur capiti 14, Incipit sacrum rescriptum acceptis synodi supradictae, seu (ut nos edidimus) supraseriptae gestis, Quesnellus occasionem sumpsit [Col. 1007A] lucubrandae praecedentis dissertationis, in qua de Africanis conciliis in Pelagianorum causa celebratis praesertim sub Zosimo, de hujus Tractoria, et de Honorii imperatoris lege in eosdem promulgata fusius disseruit. Scopus quidem ejus, qui num. 1 praefertur, ille est, ut editae collectionis sinceritatem tueatur, quae ob memoratam epigraphen aperti erroris notata in dubium vocari poterat. At in ipso dissertationis cursu dum in eo praecipue laborat, ut legem Honorii Zosimi Tractoria anteriorem propugnet, eamque non a Zosimo, sed ab Africanis petitam suadeat, eo quod hi metuerent ne idem pontifex cum gravissimo scandalo pro Coelestio sententiam ferret, non pauca inserit non tam Zosimo, quam apostolicae dignitati atque auctoritati, parum honorifica, quae cum sanctissimorum Africanae Ecclesiae Patrum sensibus ascribat, minus cautis fucum facere possunt. Multum itaque refert in eamdem dissertationem sollicitius animadvertere. Hac autem in re totam ejus hypothesim inanibus tantum conjectationibus [Col. 1007B] suffultam, et gravissimis argumentis oppugnatam demonstrare posse confidimus.



CAPUT PRIMUM. § I. Error epigraphis quae in Codice canonum capiti 14 praefigitur, ipsius Codicis auctori tribuendus, etsi nihil praejudicat sinceritati documentorum ejusdem Codicis, ipsum tamen Romanae Ecclesiae perperam attributum confirmat. Synodus Carthaginensis, quae sub Innocentio I Coelestium condemnavit, habita fuit non anno 412, sed 411.

II. Cum rescriptum Honorii, quod in Codice canonum describitur cap. 14, uno saltem die antecesserit plenariam synodum, quae in eodem Codice cap. 13 affigitur kalendis Maii, epigraphen laudati capitis 14, Sacrum rescriptum acceptis synodi supradictae, seu suprascriptae gestis, manifestum errorem continere, huncque errorem publico Romanae Ecclesiae [Col. 1007C] Codici, qui paulo post ipsum rescriptum hoc additamentum sub Coelestino recepisse credatur (ut Quesnellus putat dissert. 12, c. 2), minus congruere nemo jure negaverit. Cui enim conferenti synodi et rescripti chronicas notas non statim patebit, Honorium die 31 Aprilis non potuisse rescriptum dare acceptis gestis, seu canonibus ejus synodi, quae ipsos nondum condiderat? Cui porro Romano Codicis auctori in scribenda ea epigraphe tantus error excidere potuit, praesertim eo tempore quo recentium sub Zosimo gestorum recordatio vigebat?

III. Inanis porro est duplex Quesnelli nisus, quo hanc difficultatem elidere studet. Quod enim primo insinuat § 2, eam epigraphen non ab auctore Codicis 845 inditam, sed posterioris hominis industria accessisse, omni probabilitate caret. Non negamus quaedam antiquis collectionibus in quibusdam posterioribus mss. exemplaribus nonnunquam exscriptorum studio fuisse adjecta, quae primo auctori tribuenda [Col. 1007D] non sunt. At cum de titulis agitur, qui in omnibus etiam vetustissimis alicujus collectionis codicibus leguntur, hos ad ipsam collectionem ab origine pertinere, ipsique collectionis auctori ascribendos nihil est dubitandum. Exempla quae a Quesnello ingeruntur de titulis qui leguntur in ms. codice Thuaneo, in Oxoniensi autem non apparent, ad rem praesentem nihilum conferunt. De epigraphe enim agimus, quae in nullo codice, nec in ipso Oxoniensi, desideratur. Defectus quidem unius aut alterius exempli, ut illi sunt ab eodem Quesnello indicati in uno ms. Oxoniensi, quem in aliis nonnullis imperfectum deteximus, privato arbitrio librarii tribuendi sunt. Ea vero epigraphes cunctis mss. exemplaribus approbata ipsum collectionis auctorem praefert. Error itaque in ipsa expressus cum ab ejus auctore proficiscatur, facile potuit obrepere privato homini minus perito aut indiligenti, qui multo post legem Honorii [Col. 1008A] ipsam collectionem compegit; at ascribi nequit Codici publica auctoritate digesto et edito in Romana Ecclesia, quae si paulo post Zosimi mortem haec Pelagianae causae documenta suo Codici addidit, rerum gestarum ordinem ignorare, eamque epigraphen tam aperte erroneam praefigere nequaquam potuit.

IV. Neque vero probabilis credatur altera defensio, quam Quesnellus in fine dissertationis obtrudit, cum eam epigraphen referendam putat ad gesta anterioris concilii Africani, in quo ipsos canones primum conditos, et Vindemialis episcopi legatione ad imperatorem missos existimat. Cum enim Vindemialis legationem commentitiam, tum vero canones non in Africana anteriori, sed in posteriori plenaria synodo constitutos demonstraturi sumus: ac propterea haec defensio duplici falsa hypothesi suffulta corruit. Deinde si, ut vera sit epigraphes, referenda est ad canones anterioris concilii Africani; eisdem canonibus affigendus erat ejusdem concilii dies: praefixo autem die posterioris synodi plenariae, ab errore excusari [Col. 1008B] nequit epigraphes, quae suprascriptae, id est posterioris plenariae synodi gesta ab imperatore accepta commemorat.

V. Quod porro Quesnellus § 3 et alibi tradit, synodum Carthaginensem, qua Coelestius damnatus fuit Innocentio pontifice, habitam fuisse anno 412, non ita certum est, ut passim creditur. S. Augustinus, lib. II Retract., c. 33, hanc synodum jam celebratam praefert, cum scripsit duos priores libros de Baptismo parvulorum, seu de peccatorum Meritis et Remissione. Porro hi libri ab eodem memorantur in epist. 139 ad Marcellinum, ac ita memorantur, ut eos aliquanto ante lucubratos apertissime prodat. Cum enim ipsos ad eumdem Marcellinum jam antea missos subinde recepisset, cur is eos remiserit se oblitum testatur. Libros de Baptismo parvulorum, inquit num. 3, cum jam codicem ipsum praestantiae tuae misissem, cur abs te rursus acceperim oblitus sum. Porro haec epistola serius scripta fuit pridie kalendas Martias anni 412. [Col. 1008C] In hac enim, num. 2, indicatur Marcellini frater Apringius tunc Africae proconsul, ad quem idem Augustinus dederat epistolam 134. Pridie autem kalendas Martii anni 412 proconsulatum Africae gerebat Eucharius ex aliquot legibus codicis Theodosiani, eodemque anno idibus Octobris Euchario successisse Julianum ex iisdem legibus discimus. Apringius ergo proconsul Africam administrabat an. 411, quo quidem anno nullum alium Africae proconsulem invenimus. Forte cum Marcellinus in Africam destinatus fuit anno 410, IV idus Octobris, in eamdem provinciam fuit missus frater ejus Apringius, ut Palladio in proconsulatu succederet. Igitur illa Augustini epistola 139 ad Marcellinum Apringio jam proconsule scripta, serius data fuit ante diem pridie kal. Martii anni 412. Libri igitur de parvulorum Baptismate, qui aliquanto ante hanc epistolam fuerant lucubrati, in finem anni 411 rejiciendi videntur. Certe vero huic anno assignanda synodus Carthaginensis, post quam idem Augustinus eos libros scripsit. Huic quidem anno [Col. 1008D] exeunti maxime congruit quod traditur in alia synodo Carthaginensi anni 416, ubi causam Coelestii ante ferme quinquennium Carthagine agitatam Patres affirmant (Aug. ep. 175, n. 1).



§ II. 847 Quesnelli sententia de quatuor synodis Africanis in causa Pelagiana celebratis sub Zosimo. Duae tantum cum Augustino et Prospero admittendae, Africana, quae Zosimi Tractoriam praecessit, et plenaria, quae subsecuta est.

VI. De numero ac tempore conciliorum Africae sub Zosimo in Pelagiana causa potior erit cum Quesnello contentio. Quatuor celebrata putat. Primum acceptis Innocentii litteris post auditam electionem Zosimi, Coelestiique Romam festinanter accurrentis profectionem: secundum mense Octobri vel Novembri anni 417 receptis epistolis Zosimi, quibus Coelestio [Col. 1009A] atque Pelagio favere videbatur: tertium kalendis Maii anni 418, et quartum post acceptam Tractoriam laudati pontificis adversus Pelagianos sub autumnum anni ejusdem. Ex hoc autem synodorum numero ac tempore, et multo magis ex iis quae ipsis synodis Quesnellus tribuit, multa consequuntur non levia, de quibus ut recte et brevius, quoad fieri possit, statuatur, de earumdem synodorum numero ac tempore antea est decidendum. Difficile quidem argumentum, in quo alii praestantissimi scriptores invicem pugnant. In hac vero tam ancipiti controversia nihil probabiliter definiri poterit, nisi tria praestituantur, quae exploratissimis testibus certissima nobis videntur.

VII. Primo duae tantum synodi sub Zosimo celebratae dicendae sunt in Pelagiana causa, nisi aliquid cogat plures astruere: quarum altera responderit prioribus ejusdem pontificis epistolis, Tractoriamque ipsius in Pelagianos praecesserit, altera vero post Tractoriam coacta fuerit. Testimonium Augustini in epist. 215 ad Valentinum evidens est. Ibi [Col. 1009B] enim, num. 2, breviter quidem, at distincte recensens quaecunque concilia Africae in causa Pelagiana habita fuerunt, duo tantum sub Zosimo memorat, alterum anterius Tractoria, quod Africanum vocat, posterius alterum, quod plenarium appellat. Quod enim, inquit, scriptum est ad papam Innocentium Romanae urbis episcopum de concilio provinciae Carthaginensis, et de concilio Numidiae, et aliquanto diligentius a quinque episcopis, et quae ipse ad tria ista respondit (haec ad Innocentii pontificatum pertinent, exactissimeque non tam synodos, quam familiarem quinque episcoporum epistolam sub eodem pontifice scriptam recenset): Item quod papae Zosimo de AFRICANO concilio scriptum est, ejusque rescriptum ad universos totius orbis episcopos missum (est ipsa quam vocant Tractoriam Zosimi), et quod posteriori concilio PLENARIO totius Africae contra ipsum errorem breviter constituimus . . . . misimus vobis. Nuspiam in aliis pluribus Augustini testimoniis, ubi concilia Africana contra Pelagianos [Col. 1009C] commemorat, aliud indicatum invenies sub Zosimo nisi Africanum, post cujus rescripta ejusdem pontificis Tractoriam emanasse affirmat, atque plenarium, quod eamdem Tractoriam excepit. Cum Augustino consentit etiam Prosper in carmine de Ingratis, cap. 3, ubi Africam alloquens ait:

Convenere tui de cunctis urbibus almi
Pontifices, GEMINOQUE senum celeberrima coetu
Decernis.
Hic geminus coetus duplex Africae concilium innuit: verba autem de cunctis urbibus cum aptari nequeant duabus synodis provincialibus Carthaginensi et Milevitanae sub Innocentio celebratis; palam fit referenda esse ad illa duo concilia, Africanum, atque plenarium, ab Augustino laudata, quae sub Zosimo congregata fuerunt. Duas quidem unius concilii sessiones a Prospero indicari putat Antelmius, cum in subsequentibus ejusdem Prosperi versibus concilium singulari [Col. 1009D] numero appelletur (Dissert. 8 de oper. SS. Leonis et Prosp., num. 10). At si Hieronymus in Apologia tertia adversus Rufinum concilium vocare potuit quotquot in Oriente et Occidente contra Origenem fuerunt celebrata, si Orientales ad Liberium a pluribus synodis missi singulari pariter numero synodum appellarunt (Socrat. lib. IV, c. 12), eo quod omnes synodi in unam sententiam conspiraverant; quidni idipsum multo magis poetae licuisse credamus? Certe verba gemino coetu de duplici concilio accepta cum Augustino 849 concordant; numerusque trecentorum Patrum, qui in eodem carmine postea notatur, cum uni concilio duarum actionum minime congruat, de duobus conciliis distinctis Prosperum fuisse locutum confirmat. Hac in re consentit etiam Quesnellus, quippe qui in dissertatione praecedenti, § 9, n. 2. Prosperum aeque ac Augustinum non plures synodos recensere quam duas aperte testatur. [Col. 1010A] Quidquid vero de Prosperi versibus sentire placet, certe vel solus Augustinus sufficere debet: qui cum duo tantum concilia sub Zosimo referat, nec plura apud quempiam alium memorentur; plura sane astruenda non sunt, nisi quid exploratum aliunde compellat. Quandiu igitur nihil ejusmodi afferatur in medium, quod congrue explicari non possit (num autem quae opponuntur, congrue explicari queant, deinceps videbimus) duo tantum concilia Africana sub Zosimo admittenda erunt cum Augustino, unum anterius Tractoria, posterius alterum.

VIII. Secundo concilium, in quo contra Pelagianorum errores conditi fuerunt canones qui in nostra collectione exhibentur cap. 13, celebratum fuit kalendis Maii anni 418. Id certum fit tum ex collectione Dionysii Exigui, ut videre est in vulgato codice Ecclesiae Africanae, cap. 108, tum ex nostra collectione capite citato, in cujus inscriptione praeterea notandum est hoc concilium appellari plenarium. Inanibus autem conjecturis laborare Quesnellum, ut ejusmodi [Col. 1010B] canones in plenaria quidem synodo editos, at in anteriori concilio Africano praestitutos suadeat, videbimus § 6.

IX. Tertio aliud concilium Africae coactum ante kalendas Maias, seu ante concilium plenarium, praeter testimonium Augustini antea recitatum, cogunt etiam Zosimi litterae signatae die 18 aut 21 Martii ejusdem anni 418, quibus respondet concilio Africano. Haec enim ipsis inscriptio praefigitur: Zosimus Aurelio et caeteris, qui in concilio Carthaginensi affuerunt, dilectissimis fratribus in Domino salutem. Duae aliae anteriores ejusdem pontificis epistolae in eadem Pelagiana causa scriptae ad episcopos Africae, alia epigraphe praenotantur, quae concilii mentione caret, quia non ad episcopale Africanorum concilium, sed ad episcopos extra concilium per Africam constitutos datae fuere: Zosimus Aurelio et universis episcopis per Africam constitutis, dilectissimis fratribus in Domino salutem. Illa autem tertia epistola, quae idem pontifex [Col. 1010C] concilio rescripsit, de anteriori concilio Africano nos dubitare non sinit. Cum porro haec tertia epistola exarata fuerit, dum Zosimus nondum adversus Pelagium atque Coelestium Tractoriam ediderat; jam haec synodus Tractoria anterior dicenda est. En igitur duo Africanorum Patrum concilia sub Zosimo in causa Pelagianorum, unum ante diem 18 vel 21 Martii, quo Zosimus eidem respondit; alterum kalendis Maii. Quod si duo tantum concilia Africana sub eodem pontifice ex S. Augustino admittenda sunt, primum erit illud, quod idem S. doctor vocat Africanum, celebratum ante Tractoriam; alterum erit plenarium, Tractoria posterius, uti sane plenarium in nostra collectione, et (quod promiscue apud Afros usurpatur) universale apud Dionysium inscribitur: nec aliud concilium praeter haec duo, quod recitata Augustini verba non ferunt, admittendum erit, nisi aliquid cogat. Nihil autem cogere ex iis palam fiet, quibus in sequentibus ita rerum gestarum seriem statuemus, ut omnia, quae difficultatem movere queunt, [Col. 1010D] probe concilientur. Immo hac occasione non pauca occurrent, quae cum in Quesnelli sententia non satis conveniant, duo tantum concilia cum Augustino astruenda multo magis confirmabunt.



§ III. Expungitur primum concilium Africae, quod Quesnellus sub initium pontificatus Zosimi astruit.

X. Concilium, quod sub initia pontificatus Zosimi in Africa coactum Quesnellus num. 6 insinuare contendit, adeo imbecillibus conjecturis fulcitur, ut ipse quoque non solum in fine ejusdem numeri protestetur: Verum conjecturas istas libens doctiorum censurae subjicio; sed etiam num. 33, ubi paucis recenset synodos Africanas, hanc praetermittendam duxerit: Missa, inquit, illa synodo, quam conjecimus habitam post recepta Innocentii papae rescripta. Et 851 jure [Col. 1011A] quidem haec praetereunda fuit, cum nihil ex his quae num. 6 attulit convincat. Ut staret ipsius sententia de hoc primo concilio, relatio ejusdem synodi ad Zosimum transmissa dici deberet. Duae vero priores Zosimi epistolae, quae post hoc concilium scriptae fuissent, non modo nullam acceptae relationis mentionem faciunt, verum etiam traditae dignoscuntur, non ad concilium, a quo pontifex aliquam synodicam acceperit (uti factum perspicimus epistola tertia, qua relationi synodicae rescripsit), sed ad Aurelium et universos episcopos per Africam constitutos, quae formula concilii antea congregati opinionem excludit. Adde quod ex ipsarum epistolarum contextu non ob relationem aliquam synodi, sed alia de causa, quae Romae accidit, sponte scriptae perspiciuntur, altera ob Coelestii adventum in Urbem, altera ob libellum fidei missum a Pelagio, et ob Praylii Hierosolymitani litteras. Hinc etiam in tertia epistola ad concilium Africanum data die 18 aut 21 Martii anni 418, cum easdem priores epistolas ultro, id est sine anterioribus [Col. 1011B] Africanorum litteris, exaratas Zosimus aperte tradit: Ad vestram notitiam nostris ULTRO litteris referremus: tum vero post easdem litteras tantummodo sese accepisse ab iisdem synodicam relationem, cui hac tertia epistola respondet, palam declarat: Sed post missae per Marcellinum subdiaconum vestrum epistolae omne volumen evolvimus.

XI. Neque suffragantur Quesnelli sententiae illa prioris epistolae verba: Ne fraternitatis vestrae de adventu et discussione Coelestii diutius penderet exspectatio. Africanorum exspectationem ex ipsorum litteris Zosimum didicisse Quesnellus existimat; cum tamen sine eorum litteris idem pontifex suspicari potuerit eos scivisse Coelestium audita Innocentii morte Romam fuisse profectum, et de exitu apud novum pontificem notitiam aliquam exspectare. Caeterum adeo falsum est eos de exitu causae sollicitos scripsisse ad Zosimum sub initia pontificatus ejusdem, ut Augustinus, serm. 131, habito ad populum VIII kal. Octobris [Col. 1011C] anni 417, palam affirmare non dubitaverit: Duo concilia missa sunt ad apostolicam sedem (nimirum Carthaginense et Milevitanum anni 416), inde etiam rescripta venerunt: causa finita est, utinam aliquando finiatur error! His enim verbis non solum nullum aliud concilium post illa duo habitum praesumit, quod ad sedem apostolicam scripserit; verum etiam causam finitam pronuntians, omnem in ea re sollicitudinem sub novo pontifice ab Africanis alienam satis declarat. Verba porro primae laudatae epistolae Zosimi, quae a Quesnello opponuntur, ad litteras Herotis et Lazari PRIORI RELATIONE destinatas, id est destinatas una cum relatione missa e Carthaginensi synodo, nihil ipsum juvant. Prior quidem illa relatio aliam posteriorem supponit, non vero quae ex synodo hujus temporis ad Zosimum directa fuerit. Prior enim relatio, qua litterae Herotis et Lazari destinatae fuerunt, est illa synodi Carthaginensis; posterior vero est alia relatio synodi Milevitanae, quae licet una cum relatione concilii Carthaginensis per eumdem episcopum [Col. 1011D] Julium ad Innocentium missa fuerit; cum tamen Milevitana synodus post Carthaginensem habita sit, hujus relatio prior, illius autem posterior jure intelligitur. Milevitanam vero synodum ejusque relationem posteriorem fuisse concilio Carthaginensi, ut ipse Quesnellus alibi pervidit, manifestum fit ex iis ejusdem relationis verbis, quibus Carthaginense concilium antea celebratum laudatur. Haec ad sanctitatem tuam de concilio Numidiae scripta direximus, imitantes Carthaginensem Ecclesiam, et Carthaginensis provinciae fratres et coepiscopos nostros, quos ad sedem apostolicam . . . . . de hac causa scripsisse comperimus. Quod si Innocentius papa in epistola, quam Quesnellus in praemissa dissertatione obtrudit num. 6, Milevitanae synodi litteras priori loco nominat, id ex eo evenit, quia ad eamdem synodum rescribit. At S. Augustinus, qui in epist. 215 ad Valentinum chronologicum ordinem prodidit, prius Carthaginensis, [Col. 1012A] dein Milevitanae synodi Numidiae mentionem fecit.

XII. Cum ergo nihil sit quod ullam synodum contra Pelagianos ab Afris ineunte pontificatu Zosimi habitam indicet, e contra vero ipsam excludant quae initio animadvertimus ex iisdem Zosimi litteris posteriorem tantum synodum memorantibus, praeterea nullam, et multo magis excludant quae attulimus ex Augustino, qui duo tantum posteriora concilia sub Zosimo laudat, 853 Africanum atque plenarium, de quibus deinceps erit sermo; nihil opus est pluribus distineri in refellendis Quesnelli conjectationibus, quae nullo positivo documento suffultae corruunt. Illa inter caeteras, qua venditat, vix potuisse rescripta Innocentii per Africam promulgari secundum disciplinae leges nisi congregata synodo, expuncta hac synodo, quam absque fundamento comminiscitur, omnino inanis et falsa cognoscitur. Quid? Nonne ad promulgationem rescriptorum Innocentii satis erat, si plura eorumdem exemplaria per universam [Col. 1012B] Africam vulgarentur? Ubinam jactatas disciplinae leges inveniet? Cum Pelagiani apud Augustinum, lib. IV ad Bonifacium, c. 8, querantur, subscriptiones Tractoriae Zosimi in toto penitus Occidente ab episcopis sine congregatione synodi in locis suis sedentibus fuisse extortas, palam ostendunt eam disciplinam, quae ad promulgationem constitutionum sedis apostolicae concilia quaereret, ignoratam fuisse a catholicis totius Occidentis antistitibus, qui sine congregatione synodi in locis suis sedentes ipsum Tractoriam receperunt. Augustinus antem, huic Pelagianorum objectioni respondens, num. 34, satis esse ostendit, haereticorum damnationem innotescere, nec opus esse ut synodus congregetur. Aut vero, inquit, congregatione synodi opus erat, ut aperta pernicies damnaretur? quasi nulla haeresis aliquando nisi synodi congregatione damnata sit: cum potius rarissimae inveniantur, propter quas damnandas necessitas talis exstiterit; multoque sint atque incomparabiliter plures, [Col. 1012C] quae ubi exstiterunt, illic improbari damnarique meruerunt, atque inde PER CAETERAS TERRAS devitandae INNOTESCERE potuerunt.



§ IV. Prior Zosimi epistola ad Africanos scripta probatur, non mense Junio, vel Julio anni 417, sed non multo ante diem XI kal. Octobris anni ejusdem.

XIII. Repudiata hac prima commentitia Africanorum synodo, Zosimus ad eosdem ultro duas priores epistolas dedit, alteram Coelestii, alteram Pelagii causa. Secunda signatur XI kalendas Octobris. Primam vero, quae die caret, Quesnellus scriptam putat mense Junio, vel Julio: eo quod praeter duos menses, qui in ea conceduntur accusatoribus Coelestii, aliquod tempus perferendis iisdem litteris ac responsis reddendis astruendum sit, antequam Zosimus secundam epistolam scriberet. At cum prima epistola ad Coelestium, secunda ad Pelagium pertineat, antequam [Col. 1012D] de hoc Zosimus scriberet, nihil opus erat duos menses exspectare, qui prioribus litteris non Pelagii, sed Coelestii causa praestituti fuerant. Immo si hi duo menses jam fuissent elapsi, dum secundam epistolam scripsit; hac de re procul dubio Zosimus in hac epistola conquestus fuisset. Quesnellus expostulationem adversus Coelestii accusatores videre sibi visus est in illis ejusdem epistolae verbis: Ubi Heros? Ubi Lazarus? . . . . . Ubi illi adolescentes Timasius et Jacobus? etc. At hi non Coelestii, sed Pelagii accusatores fuere; nec Heros ac Lazarus versabantur in Africa, in quam priores litterae directae, solius Coelestii accusatores Romam evocabant. Nihil igitur haec quaecunque querela a prioribus litteris pendet, nec ad bimestre spatium in iis concessum refertur.

XIV. Alia vero nos movent, ut priorem quoque epistolam mense Septembri scriptam credamus paulo ante secundam. Cum Augustinus, serm. 13 ad populum [Col. 1013A] habito, ut diximus, VIII kal. Octobris hujus anni 417, causam finitam affirmarit; nullam certe notitiam acceperat priorum litterarum Zosimi, quibus ea causa accitis Coelestii accusatoribus iterum ad examen vocata, finita dici non poterat. Eas quidem nondum allatas in Africam illud etiam evincit, quod Basiliscus in Africam missus cum iis quae Romae coram Zosimo gesta fuerant, ut Coelestii accusatores citaret, Paulinum praecipuum accusatorem non convenit nisi IV nonas Novembris, ut ex ipso Paulini libello exploratum est. Cum autem dubitare non liceat, quin Basiliscus Romanae Ecclesiae subdiaconus Zosimi mandata citius exsequi properaverit, praecipuumque Coelestii accusatorem convenerit; eum cum prioribus Zosimi litteris sub initium 855 Novembris, aut sub Octobris finem in Africam pervenisse cognoscimus: et ut congruum tempus ejus itineri concedamus, eaedem litterae mense Septembri scriptae dicendae sunt paulo ante secundas, et utraeque fortassis ab eodem Basilisco simul allatae. In codice Vaticano, [Col. 1013B] quem Coustantius laudat not. 9, col. 948, priorum litterarum chronica notatio sic mendose exprimitur: Data exemplaria ave toris habita Honorio Augusto XI et Flavio Constantio conss. Idem vero acutissimus annotator suspicatur aliquo kalendarum Octobris die hanc quoque epistolam scriptam fuisse aeque ac secundam, et Octobris loco ob imperitiam amanuensis ave toris irrepsisse. Nos vero etsi circa tempus datae epistolae cum eo consentiamus, hanc tamen emendationem probare non possumus. Duo enim codices Veneti S. Marci 171 et 172 ejusdem Avellanae collectionis, ex qua eadem epistola in lucem prodiit, sic habent: Data exemplaria auctorum Honorio, etc., ubi pro auctorum legendum est actorum, quae scilicet Basiliscus una cum iisdem litteris deferenda accepit.



§ V. Duabus prioribus Zosimi epistolis in Africam allatis sub finem Octobris, aut initium Novembris, statim Aurelius cum aliquot episcopis rescripsit, et quid contineret hoc rescriptum. Non tamen tunc habita synodus Africana ab Augustino laudata, quae pleniorem relationem ad Zosimum direxit. Quesnelli sententia de synodo autumnali refellitur.
[Col. 1013C]

XV. Primam synodum, cui Zosimus respondit epistola tertia ad Africanos data anno 418, die 21 seu die 18 Martii (duo enim laudati codices Veneti diem aliter praeferunt: Et subscripsi bene valete fratres. Data XV kal. Aprilis Honorio Augusto XII consule), hanc, inquam, primam synodum Quesnellus § 9 celebratam putat circa autumnum anni 417, quia vix citius congregari potuit post receptas primas Zosimi litteras. At si hae litterae a Basilisco allatae fuerunt in Africam sub finem Octobris vel ineunte Novembri an. 417, ut paragrapho antecedenti constituimus, quomodo circa autumnum anni ejusdem ea synodus cogi et haberi potuit? Potuit quidem Paulinus, qui mox a Basilisco citatus fuerat, libellum statim tradere Marcellino die [Col. 1013D] octava Novembris, ut eum ad Zosimum perferret: unica enim persona libello dato respondere statim potuit. At Zosimi litterae universis episcopis per Africam constitutis inscriptae, omnibus communicari, et synodus frequentissima episcoporum (ut videbimus) 214 ex tota Africa evocari, negotiumque summi momenti discutere, atque plenam de eo relationem documentis probatam tradere statim non potuit.

XVI. Neque idcirco negarimus, Aurelium, cujus unicum nomen in epigraphe litterarum Zosimi erat expressum, aliquid statim ad pontificem scribendum putasse. Id sane exigebat tum observantia, quam Africani semper professi sunt erga apostolicam sedem, ne ejus auctoritatem viderentur negligere atque contemnere, tum etiam causae gravitas atque periculum, ne si bimestre a Zosimo praestitutum sine ulla responsione elaberetur, is in Coelestii aut Pelagii favorem documentorum ignorantia aliquod judicium [Col. 1014A] ferret. Cum igitur a die priorum litterarum ad tempus, quo Aurelio traditae fuerunt, jam mensis effluxisset, nec reliquo bimestris spatio concilium ex tota Africa cogi posset, cujus responsa mox Romam mitterentur; nihil Aurelio supererat, nisi ut una cum episcopis, qui tum Carthagine ob aliqua negotia invenirentur, velle vicinis urbibus acciri commode poterant, epistolam scriberet, quae ad concilium habendum et idonea documenta transmittenda congruum tempus a pontifice peteret, et ut nihil interim novi fieret, obtestaretur.

XVII. Licet autem haec epistola aliquot episcoporum nomine Aurelio duce scripta esset ad Zosimum; cum tamen data non esset ex concilio proprie dicto, quod ex Africana disciplina certa quadam ratione indicendum et celebrandum erat; nihil mirum, si hic quicunque episcoporum conventus, qui nulla habita discussione causae meram dilationem ad concilium habendum ac rem ex proposito tractandam postulabat, inter Africana concilia proprie dicta [Col. 1014B] 857 non censeatur, nec censendum jure sit: adeo ut Augustinus duo tantum concilia, Africanum et plenarium, contra Pelagianos sub Zosimo referens (quae ad sequentem annum, ut dein probabimus, pertinent), hujus conventus mentionem praetermiserit. Quod si quis forte hunc qualemcunque episcopalem conventum concilium vocari posse contendat; Augustinum vero idcirco non memorasse, quia sola concilia quae aliquid de gratia et de Pelagiana causa statuerunt in epistola ad Valentinum recensuit; quaestio instituetur de nomine, in qua nobis non erit magnopere repugnandum, cum exinde ad ea quae contra Quesnellum ad excludendam ab autumnali tempore synodum Africanam probaturi sumus, nihil praejudicii creetur.

XVIII. Hanc porro Aurelii et conventus Carthaginensis epistolam ante diem 8 Novembris anni 417 scriptam fuisse explorate declarant illa quae in libello Paulini leguntur: Cui (Coelestio) nunc jam, non mecum, [Col. 1014C] sed cum universa Dei Ecclesia causa est, sicut DATA ad beatitudinem tuam Afrorum episcoporum SCRIPTA testantur. Voces Afrorum episcoporum, quae in editis desiderabantur, ex Vaticano codice supplevit P. Coustantius, easdemque duo laudata Veneta exemplaria confirmant. Cum autem sententia his verbis indicata in aliis Afrorum litteris ad Innocentium non inveniatur; epistola utique episcoporum Africae ad Zosimum missa (ad Beatitudinem tuam inquiunt) illa sine dubio intelligenda est, quae ante Paulini libellum Marcellino oblatum die 8 Novembris exarata fuit. Ad hanc eamdem epistolam referenda sunt etiam illa ipsius Zosimi in tertiis litteris ad Africanos: Noverit vestra fraternitas, nihil nos post illas, quas posterius, vel litteras vestras accepimus, immutasse, sed in eodem cuncta reliquisse statu, in quo dudum fuerant, cum hoc nostris litteris vestrae indicavimus sanctitati, ut illa, quae A VOBIS ad nos missa erat, OBTESTATIO servaretur. Sunt qui putant, obtestationis nomine id, quod Africani Innocentium rogarant, significari. [Col. 1014D] At obtestatio hic indicata eo pertinet, ut in eodem cuncta relinquerentur statu, in quo dudum fuerant post Innocentii decretum; nimirum ut lata in Coelestium atque Pelagium Innocentii sententia nihilum immutaretur: quod non convenit Africanorum litteris antea scriptis ad Innocentium, in quibus nullam ejusmodi obtestationem invenire licebit; sed illi tantum epistolae congruit, quam Aurelium cum aliis episcopis Africanis post acceptas priores Zosimi litteras ad eumdem pontificem statim dedisse arbitramur.

XIX. Haec quoque epistola innuitur, uti credimus, illis antecedentibus verbis, post illas, quas superius vel litteras vestras accipimus. Cum Garnerio mancus visus esset hic locus, ita restituendum putavit: post illas, quas vel superius, vel nunc litteras vestras accepimus; ac propterea duae Afrorum epistolae ante hanc tertiam ad Zosimum missae creduntur. Sed codices, [Col. 1015A] ut notavit Coustantius, huic emendationi non favent. Melius idem Coustantius corrigendum conjecit: post illas, quas scripsimus, vel litteras vestras, quas accepimus. Sed deficiente vel unius codicis auctoritate textum vulgatum immutare ausus non est. Emendationem vero huic affinem reperimus in duobus memoratis mss. Venetis, nimirum: Nihil nos post illa, quae vobis scripsimus, vel litteras vestras (supplendum quas) accepimus immutasse, etc., quae quidem optima et vera lectio deinceps recipienda erit. His autem verbis indicatur, res in eodem statu relictas fuisse a Zosimo non solum post primam, quam idem pontifex dedit epistolam, in qua promiserat se per bimestre omnia eodem loco relicturum, verum etiam post acceptam ab ipso Aurelio aliisque Africanis episcopis epistolam, cui obtestationem memoratam inseruerant; tametsi mense Martio, quo haec scribebat an. 418, praeter duos praescriptos plures jam menses elapsi fuissent. Ad hanc quoque Afrorum epistolam spectant illa earumdem litterarum Zosimi: Omnem ejus (Coelestii) [Col. 1015B] petitionem prioribus litteris, quas vobis misimus, satisque scriptis, quae ad illa (cor. illas) rescripseratis, credidimus esse responsum. Cum enim mox subjiciatur mentio litterarum, quas ex synodo Africae deinceps congregata Marcellinus postea attulit (sed post missae per Marcellinum subdiaconum vestrum epistolae), palam fit relatis verbis alias Africanorum anteriores litteras indicari, quibus priori Zosimi epistolae rescripserant. Ubi notanda etiam sunt Zosimi verba satis credidimus esse responsum, 859 quae profecto innuunt, se anteriori Afrorum epistolae satis respondisse in ipsis prioribus litteris, ut ne novo responso indigerent. Illi nimirum opposuerant Innocentii judicium, quod sartum tectum servandum erat, ac errores in eo anathematizatos damnari oportere. His autem se satis respondisse Zosimus crediderat priori epistola ex gestis eidem annexis, ex quibus patebat, Coelestium Innocentii litteris consensisse, et omnes errores damnasse, qui ab eodem pontifice fuerant condemnati. Haec igitur Afrorum epistola ad Zosimum, [Col. 1015C] scripta ante concilium Africanum, in dubium vocari non potest.

XX. Quesnellus quidem in praecedenti dissertatione, § 10, hanc epistolam astruit distinctam ab iis posterioribus eorumdem Afrorum litteris, quibus ex Africana synodo ad pontificem plenius rescriptum fuit; et § 11, non male censet Zosimum in priori parte epistolae tertiae, quam utrisque litteris reddidit die 21, seu 18, Martii anni 418, prioribus Africanorum litteris, in posteriori eaque brevissima posterioribus respondisse, prolixiorem ad istas epistolam cum Tractoria directurum. Dum vero ex priori parte ejusdem tertiae epistolae conjicit, quae priorum litterarum Afrorum Patrum capita ac sensus fuerint, nonnulla suo more venditat, quae ab iisdem aliena putamus. Ea quidem pontificiae epistolae verba, quibus sedis apostolicae praerogativa in judiciis ferendis extollitur, ut de iis disceptare nullus auderet, etsi videri possint indicare, Africanos in prioribus litteris fuisse conquestos cum [Col. 1015D] Zosimo, propterea quod Coelestii ac Pelagii causam, quae finita erat Innocentii decretis, ad examen iterum revocari permitteret: cum tamen idem Zosimus addat, se hac auctoritate uti noluisse, nisi prius Africanos consuleret; ea verba alio fine dicta videntur, ut quantum in hoc judicium ferendum ipsis Africanis detulerit, patefaceret. Eosdem porro Afros conquestos pariter fuisse, quod Zosimus causam Coelestii in Africa natam, et ad Carthaginense tribunal delatam ad se traxisset, perinde ac si in hoc negotio eam sequi voluerint Cypriani sententiam ad Cornelium (De hoc textu vid. observ. in dissert. 5, part. I, c. 7, n. 10): Cum statutum sit omnibus nobis, et aequum sit pariter ac justum, ut uniuscujusque causa illic audiatur, ubi crimen est admissum, etc., nullum vel leve in tota Zosimi responsione indicium est. Cum porro iidem Afri jam antea Coelestium et Pelagium, licet damnatos in Africa, ad Innocentium detulissent; [Col. 1016A] falsum agnoscimus, eos ferre non potuisse hanc causam post Africanum ad Romanum tribunal traduci. Quod si de Coelestio dixerunt, eum apud se fuisse accusatum (qui apud vos, sicut ipsi dicitis, fuerit accusatus), id dixerunt, ut innuerent se documenta habere manifesta, quae ejus mentem atque errores convincunt; quorum causa Zosimus respondit, se idcirco noluisse decidere, antequam haec documenta ab ipsis recipiens, cum iisdem tractatum haberet. Tandem obtestatio Afrorum, quam Zosimus memorat, nullo fundamento explicatur a Quesnello pro obtestatorio libello, quo illi suum sibi jus servari postulabant. Ea enim obtestatio ipsius Afrorum epistolae pars erat, qua Zosimum deprecabantur, ut omnia in eodem statu relinqueret, quoad ex Africa idonea causae instrumenta mitterentur.



§ VI. Africana synodus contra Pelagianos sub Zosimo habita ostenditur mense Januario vel Februario anni 418. Sententia Quesnelli, qua contendit hanc synodum fuisse autumnalem anni praecedentis, iterum rejicitur. De numero Patrum ejusdem synodi. De relatione ad Zosimum missa. Constitutiones ejusdem synodi a relatione synodica haudquaquam distinctae, sed ipsi insertae. Vulgati canones de gratia in hac synodo non fuerunt conditi. Cur haec synodus ab Augustino vocetur Africana, non autem plenaria. Quid ad synodum plenariam Africana disciplina exigeret.
[Col. 1016B]

XXI. Prima Afrorum epistola, de qua praecedenti paragrapho egimus, Basilisco Romanae Ecclesiae subdiacono, qui mox post allatas in Africam Zosimi litteras officio suo functus Romam repetiit, tradita videtur. Libellus autem Paulini cum non disjungendus crederetur a pleniore relatione synodi, quae subinde congreganda erat, non Basilisco, sed Marcellino datus fuit, quippe 861 qui ad synodi gesta transferenda erat destinatus. Indictum interim ab Aurelio concilium: [Col. 1016C] quod tamen cum ob temporis augustias ac regionum longinquitatem ante natalitia festa ex tota Africa congregari, et absolvi non posset, post eadem festa convocatum credibile est. Enim vero cum Zosimus, qui prioris Afrorum epistolae a Basilisco redditae responsionem distulit, quoad plenior synodi relatio perveniret (simul enim utrique respondit), hac per Marcellinum tandem accepta cito rescripsisse indubium credimus. Cum vero huic relationi responderit die 21 seu 18 Martii anni 418, ut congruum intervallum tribuamus itineri Marcellini (unus autem mensis aut paulo amplius ex aliis similibus transmissionibus sufficit) eadem synodus jam absoluta cognoscitur sub initium Februarii anni ejusdem, ita ut ejus initium in Januarium inciderit.

XXII. Hinc validius expungitur Quesnelli sententia proposita § 15 de synodo autumnali anni 417, ex qua directus Marcellinus mense Novembri cum omnibus instructionibus et gestis synodicis, haec Zosimo tradiderit XII kal. Aprilis anni proxime sequentis 418. [Col. 1016D] Num probabile est Marcellinum menses circiter quinque in itinere consumpsisse? An vero in suo munere obeundo negligens, aliquot menses alicubi immoratus est, antequam ex Africa solveret? Idem Quesnellus § 36 improbabile judicat Africanos Patres synodum distulisse in annum 418, quia eos non ita credimus, inquit, indormisse rebus Ecclesiae et causae fidei, immo propriae, ut tandiu distulerint congressum episcoporum. Cur distulerint, et quo remedio omne praejudicium statim praecaverint, exposuimus paulo ante. Hanc autem reprehensionem incurrisset procul dubio Marcellinus, si absoluta tandem synodo ad Zosimum missus mense Novembri, tandiu distulisset proficisci, ac in perferendis litteris ac gestis morosior obdormisset. Quod vero ex praejudicio suscepti a Marcellino itineris mense Novembri suspicatur Quesnellus § 12, forte ipsum comitatum esse Vindemialem episcopum Ravennam usque, et cum eo aliquandiu in comitatu [Col. 1017A] resedisse, praeter quam quod hypothesi nititur de Vindemialis legatione, quam dein ostendemus falsam; in ea Africanorum sollicitudine, qua rescripta Africani concilii jam promissa et Romae exspectata, e quibus causae definitio pendebat, citius perferenda Marcellino tradita sunt, est plane incredibile.

XXIII. Illud, quod Quesnellum maxime movit ad asserendum concilium autumnale, est bimestre, quod prioribus Zosimi litteris praescriptum fuerat. At licet hoc spatium Zosimo videretur sufficere; cum tamen ex memoratis circumstantiis reipsa non sufficeret, nihil pro autumnali synodo exinde colligi potest, cum praesertim Aurelius cum aliis episcopis statim per Basiliscum ad pontificem scribens, necessariam dilationem enixe postulasset. Quod si Augustinus in libro de pecc. originali, c. 7, memorat interpositum a Zosimo duorum mensium tempus, donec rescriberetur ex Africa; non tamen affirmat, hoc Africanum rescriptum statim post illud bimestre fuisse transmissum, [Col. 1017B] ut ex integri textus lectione patebit. Hoc igitur fere unico Quesnelli fundamento everso, jam ex iis quae nos fortius statuimus, manere debet, hanc primam sub Zosimo synodum habitam fuisse non anno 417 mense Novembri, sed sub Januarium anni 418, ac certe absolutam aliquot saltem dies ante diem 24 Februarii, quo celebratum est concilium Teleptense, seu potius Zellense, cui aliqui episcopi laudatae synodi Africanae interfuerunt.

XXIV. Hujus sane synodi mentionem facit Prosper in Chronico anno 418, ubi haec leguntur: Concilio apud Carthaginem habito ducentorum quatuordecim episcoporum ad papam Zosimum synodalia decreta perlata, quibus probatis, per totum mundum haeresis Pelagiana damnata est. His postremis verbis indicatur Zosimi Tractoria, qua idem pontifex Africana decreta probavit, et qua ad omnes episcopos missa, atque a cunctis subscripta, Pelagiana haeresis in toto orbe damnata fuit. Eodem sensu idem Prosper scripsit in responsione ad objectionem 8 Gallorum: Et cum 214 [Col. 1017C] sacerdotibus, quorum constitutionem contra inimicos gratiae Dei totus mundus amplexus est, etc., utique per Tractoriam, qua sola Africanorum Patrum constitutio per totum mundum diffusa fuit. Rursus in libro contra Collatorem, c. 5, de eadem synodo ait: Erraverunt secundum te ducenti quatuordecim sacerdotes, qui in epistola, quam suis constitutionibus praetulerunt, ita apostolicae sedis antistitem 863 Zosimum sunt allocuti: Constituimus in Pelagium atque Coelestium per venerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei, etc. Haec spectare ad epistolam laudatae synodi datam ante Tractoriam non solum patet ex eodem numero Patrum 214 qui in praecedentibus testimoniis exprimitur; verum etiam ex iis ejusdem epistolae verbis liquet, quae solius Innocentii, non autem Zosimi sententiam commemorant, et ita commemorant, ut Zosimum cautum efficere studeant, ne in ferendo judicio dolosis Pelagii ac Coelestii verbis fidat, sed apertissimam [Col. 1017D] professionem requirendam monent. Hinc perperam nonnulli haec tria Prosperi testimonia, numerumque Patrum 214 iisdem testimoniis constanter assertum, quibus respicitur synodus anterior Tractoria, ad aliam synodum pertrahunt, quae post Tractoriam habita est.

XXV. Haec epistola synodica valde prolixa erat, adeo ut a Zosimo volumen appelletur, cujus lectio non modicum tempus consumpserit. Id satis innuitur iis formulis ejusdem Pontificis epist. 3. Missae per Marcellinum subdiaconum vestrum epistolae omne volumen evolvimus, quo aliquando perlecto, etc. In hoc epistolari volumine plura continebantur, quae diligenter collegit Quesnellus § 20. Inter caetera vero insertae ipsi erant illae constitutiones, seu decreta, quae Prosper recitatis testimoniis commemoravit. Licet enim in ultimo textu contra Collatorem epistolam nominans, quam suis constitutionibus praetulerunt, [Col. 1018A] ipsam constitutionibus praemissam, ac proinde distinctam videatur innuere; considerantibus tamen totum contextum, constitutiones ab epistola haudquaquam separandas, ipsiusque epistolae partem fuisse, manifeste constabit. Textus enim a Prospero nunc recitatus, Constituimus, etc. una profecto ex constitutionibus est, quam sane idem Prosper repetens in responsione ad object. 8 Gallorum, constitutionem appellat; et nihilominus hanc ipsius epistolae partem fuisse declarat scribens: In epistola . . . ita apostolicae sedis antistitem Zosimum sunt allocuti. Constituimus in Pelagium, etc. Quare voces contra Collatorem, quam suis constitutionibus praetulerunt, idem sunt ac quam una cum suis constitutionibus ipsi insertis praetulerunt, nisi legere malis cum ms. Corbeiensi protulerunt. Nec novum est epistolas, quae constitutiones continerent, appellari decreta. Nam et S. Augustinus in epist. 178, n. 2, ad Hilarium, decretum vocat Carthaginensis concilii epistolam ad Innocentium: Cognoveramus in Ecclesia Carthaginensi adversus eos episcopalis [Col. 1018B] concilii conditum fuisse decretum per epistolam sancto et venerabili papae Innocentio dirigendum: ubi S. doctor decretum ab epistola non distinguit. Plura autem decreta in nostrae synodi litteris fuisse inserta vox constitutiones, qua Prosper est usus, aperte astruit. Unius tantum constitutionis verba locis allegatis ex Prospero nobis conservata fuerunt: caeterarum non item.

XXVI. Quesnellus § 16 canones octo, seu potius novem de gratia, qui in collectione hoc tomo edita exhibentur, cap. 13, in hoc primo concilio, ut ipse putat, autumnali conditos tradit, non tamen editos, sed sub sigillo missos ad Zosimum, et imperatorem, in posteriore concilio plenario kalendarum Maii promulgandos. Patres quidem in synodica hujus primi concilii de capitibus errorum Coelestii ac Pelagii fusius disseruisse, ut Zosimum instruerent, negari non potest. Inter hos errores ille proculdubio confutatus dici debet, quo parvulis sine baptismo decedentibus [Col. 1018C] medius quidam felicitatis locus tribuebatur. Cum enim Augustinus, lib. II de Anima et ejus Origine, scripto sub finem anni 419, cap. 12, tradat, hanc Pelagianorum sententiam post concilium Palaestinum ab Africanis detectam, conciliorum catholicorum et sedis apostolicae auctoritate fuisse damnatam; sicut sedis apostolicae nomine eo tempore non aliud indicare potuit nisi Tractoriam Zosimi, ita nomine conciliorum catholicorum Africanam et plenariam synodos videtur intelligere, adeo ut illa prius de hoc errore ad Zosimum retulerit, qui subinde ab eodem Zosimo in Tractoria, et expresso canone in plenaria synodo proscriptus fuerit. Ordo nimirum, quo concilia catholicorum memorat ante sedem apostolicam, unum saltem ex iisdem conciliis praecessisse significat. Haec itaque relatio Africanae synodi constitutionibus, seu, ut aliter appellat Prosper in Chronico, decretis 865 insertis Pelagianorum errores notavit. At ipsi canones, qui eosdem errores in posteriori plenaria synodo breviter, ut ait Augustinus (Epist. 215. Vid. infra), [Col. 1018D] proscripsere, totidem verbis in Africana synodo conditi dici nequeunt. Quod enim in hac fusius constitutum ac veluti paratum fuit, ut Zosimus instrueretur; approbatione hujus accepta, in synodo posteriori brevius octo aut novem canonibus placuit comprehendere. Certe constitutio, quam ex synodica prioris concilii ad Zosimum refert S. Prosper, inter eos canones non invenitur, nec formam iisdem canonibus similem praefert: probabile vero est caeteras constitutiones ejusdem concilii eamdem pariter formam a memoratis canonibus diversam praetulisse; ex quo factum sit ut in concilio Carthaginensi anni 419, in quo omnium anteriorum synodorum canones repetiti fuere ac gestis inserti, nullus canon ex hoc concilio Africano recitatus ac descriptus fuerit, ut ex Dionysio Exiguo discimus. Quid quod iidem canones tum apud eumdem Dionysium, tum in vetusta collectione hoc tomo edita, quae a Dionysio nihil accepit, non [Col. 1019A] ascribuntur synodo Africanae, sed plenariae habitae kalendis Maii? Objicitur S. Prosper, qui in libro contra Collatorem, cap. 5, quartum ex ipsis canonibus plurali numero tribuit conciliis Africanis, ac si eosdem canones in duobus saltem conciliis Africanis sancitos indigitet, nimirum in Africano et in plenario. At praeterquam quod haec duo concilia innui potuerunt eo sensu, quo Africanum concilium in relatione ad Zosimum eadem capita fusius constituerit, quae postea brevius expressa fuerunt in canonibus concilii plenarii kalendarum Maii: si S. Prosper eadem quarti canonis verba duobus saltem synodis laudato loco voluit ascribere, praeter synodum kalendarum Maii, in qua ille canon statutus fuit, respexit aliam synodum anni 419, in qua idem omnino canon cum caeteris relectus et confirmatus fuit. Vide Codicem Afric., c. 112. Hic ergo Prosperi locus pro asserendis canonibus concilio Africano nihil convincit.

XXVII. Animadversionem meretur Augustini testimonium [Col. 1019B] lib. II Retract., c. 50. Posteaquam, inquit, Pelagiana haeresis cum suis auctoribus ab episcopis Ecclesiae Romanae prius Innocentio, deinde Zosimo, cooperantibus conciliorum Africanorum LITTERIS convicta atque damnata est, etc. Vides Africanis conciliis, quae cooperata sunt Pelagianae haeresis condemnationi non minus sub Innocentio, quam sub Zosimo, meras LITTERAS, non autem canones tribui: cum tamen canones, qui licet brevius, expressius tamen eosdem errores proscribunt, si missi fuissent ad Zosimum, praecipue commemorandi videantur. Clarius idem S. doctor in epist. 47, nunc 215, ad Valentinum, dum utriusque concilii Africani, et plenarii sub Zosimo meminit; Africani, quod Tractoriam praecessit, scripta, id est litteras vel relationem tantum ad eumdem pontificem laudat: Quod papae Zosimo de Africano concilio scriptum est: plenario autem quod post Zosimi rescripta celebratum fuit, canones vindicat scribens: Et quod posteriori concilio plenario totius Africae contra ipsum errorem breviter constituimus. [Col. 1019C] Adverbium breviter canones significat, qui paucis expositi sunt. Verbum autem constituimus ipsos in eadem, non vero in anteriori synodo breviter conditos et constitutos manifestat. Cum porro tota eorum materies parata jam fuisset ac fusius digesta in antecedenti concilio Africano, quod prolixam relationem scripsit ad Zosimum; ut ipsi canones breviter constituerentur in plenaria synodo kalendarum Maii, consideratione quidem aliqua in verbis, at non prolixiori tractatione dogmatum (ut putavit Quesnellus § 18) opus fuit. Quod autem is multum laborat, ut ex diversa loquendi ratione, qua Augustinus de Pelagiana impeccantia scripsit ante, et post editos canones, in quibus hic Pelagianus error damnatus fuit, eos primum constitutos suadeat in synodo, uti vocat, autumnali, et non potius in alia kalendarum Maii, in qua solum promulgatos judicat, nihil evincit, nisi probare possit, Augustinum ea diversa, quam jactat, ratione loquendi, ante kalendas Maias usum fuisse: quod tamen non probat. Testimonia [Col. 1019D] enim quae ab ipso proferuntur, iis libris inserta sunt, quos post id tempus lucubratos inficiari nequit. Forte vero in epistola primae synodi Africanae, habitae, ut ostendimus, circa mensem Januarium, inter constitutiones ipsi insertas haec fuit, qua error de impeccantia perstringebatur, ut ne tamen in eadem synodo 867 sanciti dici debeant iisdem verbis canones tres de eadem impeccantia, quos uni concilio kalendarum Maii omnia documenta adjudicant. Illud tandem hac in re evidentius prodit Quesnelli commentum, quod hos canones in anteriori quidem synodo conditos, non autem promulgatos, sed sub sigillo ad papam et imperatorem missos sine ullo teste comminiscitur. Quis vero canones a Patribus 214 in Africana synodo signatos, et ad pontificem ac imperatorem missos, nondum publicatos credere poterit?

XXVIII. Hoc primum concilium ab Augustino Africanum vocatur, eo quia ex tota Africa convocatum [Col. 1020A] fuit, uti Zosimi epistolae Aurelio et universis episcopis per Africam constitutis inscriptae videbantur exigere. Ipsum vero concilium idem S. doctor distinguit a plenario: quia in ipso convocando ea methodus, qua plenariae synodi in Africa cogebantur, observata non fuit, vel etiam ob temporis circumstantias observari non potuit. Ante concilium enim plenarium, seu, ut alio nomine promiscue vocabatur, universale, singularum provinciarum synodi habendae erant, ex quibus legati destinarentur ad universale concilium, ut suae cujusque provinciae nomine quaecunque opus essent praestarent. Frequens est hujusmodi legatorum ac legationum mentio, ut videre est in gestis conciliorum Carthaginensium anni 397, ante canonem 34 Codicis Africani anni 403, ante can. 91 anni 407, can. 96 et anni 419 initio, et can. 18, nec non ante canonem 127. Haec methodus statuta fuerat in concilio Hipponensi an. 393, cujus canon quintus in Breviario nostrae collectioni inserto, cap. 2, sic compendio exprimitur: Ut propter causas ecclesiasticas, [Col. 1020B] quae ad perniciem plebium saepe veterascunt, singulis quibusque annis concilium convocetur, ad quod omnes provinciae, quae primas sedes habent, de conciliis suis ternos legatos mittant, ut et minus invidiosi, minusque hospitibus sumptuosi conventus plena possit esse auctoritas: et ut de Tripoli propter inopiam episcoporum unus episcopus adveniat. Praeter hos legatos ad plenariam synodum nulli alii convenire debebant, ut discimus ex decreto synodi Thusdritanae apud Ferrandum, num. 77: Ut episcopus, qui non suscepta legatione, universali (id est plenario) concilio interesse praesumpserit, ab eis episcopis, qui legationem suscipiunt, ad ipsum concilium non admittatur. In gravioribus tamen causis, quae frequentiorem episcoporum numerum postulare videbantur, alii quoque episcopi praeter legatos recepti. At licet aliqui, vel plures ex his convenissent, legatorum tamen praesentia potissimum requirebatur. Hinc quamvis in concilio Carthaginensi anni 397 adessent nonnulli episcopi [Col. 1020C] Numidiae; cum tamen deessent legati ejusdem provinciae, synodus aliquandiu prorogata fuit, ut iidem exspectarentur. Vide interlocutionem Aurelii praemissam canoni 34 et canonem 47 Codicis Africani. Confer etiam concilium Carthaginense anni 403, ubi de legatis qui nondum advenerant aliquot interlocutiones in eodem Codice leguntur. Cum ergo temporis circumstantiae non ferrent, ut ante synodum, quam Zosimi litterae citius habendam flagitabant, singulae provinciae concilia cogerent, ex quibus legati cum mandatis ad synodum universalem dirigerentur; hoc concilium ex tota Africa sine memorata legatorum deputatione congregatum, quantumvis frequentissimum, juxta Africanam disciplinam vere plenarium non fuit, uti fuit illud celebratum kalendis Maii: et idcirco Africanum, non autem plenarium ab Augustino appellatur. Hinc nihil dubitandum est de numero Patrum 214, quem S. Prosper tribus in locis num. 24 recitatis huic Africano concilio attribuit, tametsi concilio plenario kalendarum Maii minor [Col. 1020D] numerus assignetur. Neque enim plenarium ex majori Patrum numero, sed ex legatorum deputatione pendebat; ita ut si vel soli legati singularum provinciarum convenissent, uti ex Thusdritano decreto soli convenire debebant, plenarium esset concilium; major vero numerus sine legatorum deputatione ex synodis provincialibus plenarium concilium nequaquam constitueret

Hinc etiam evertitur eorum opinio, qui putarunt hoc concilium Africanum fuisse provinciale, aut ex duabus tantum provinciis coaluisse. Ducentorum enim et quatuordecim Patrum numerus synodum totius Africae indicat, simulque rationem affert, ob quam ante Januarium cogi nequiverit.



869 § VII. Vindemialis episcopi legatio ad imperatorem missa ab eodem concilio Africano, ut legem contra Pelagianos ante Zosimi judicium edendam curaret, commentitia ostenditur. Tria Augustini loca explicantur. Falsum ostenditur, Africanos timuisse, ne Zosimus aliquid decerneret, quod apostolicae sedi labem inferret, et magnum inter Romanam et Africanam schisma pareret.
[Col. 1021A]

XXIX. Dum litterae et gesta concilii Africani Romam ad Zosimum papam perferrentur a Marcellino Carthaginensis Ecclesiae subdiacono, aliam legationem Ravennam ad Honorium imperatorem ab eodem concilio destinatam Quesnellus opinatur § 23 et 28. Hanc praeterea legationem commissam tradit non simplici subdiacono, sed Vindemiali episcopo, cujus Augustinus meminit in epist. 200, eumque in mandatis accepisse, ut ad impediendum fidei damnum et scandala, quae e Zosimo eos timuisse exaggerat, Ravennam secreto pergeret, et opitulante Valerio comite statim peteret ab imperatore legem contra Coelestium et Pelagianos, quae ejusdem Zosimi judicium praeveniret. [Col. 1021B] Ita porro hac lege non a Zosimo, sed ab Africanis episcopis procurata ac missa in Urbem, jactitat frenum exinde impositum fuisse Romanis, ne Coelestio et Pelagianis ab imperatore damnatis amplius faverent, ac idcirco Zosimum metu ejusdem legis perculsum Tractoriam in eosdem tandem edidisse.

XXX. Haec Quesnelli sententia merum putum est somnium. Vindemialis enim episcopi legatio obtinendae legis causa, cui tota haec fabrica incumbit, plane commentitia est. Tria nimirum, quae ex Augustino Quesnellus profert testimonia, nihil ejusmodi exprimunt, vel etiam aliorsum manifestissime detorquentur. Primum testimonium sumptum est ex Augustini epistola 200 ad laudatum Valerium comitem scripta, ut ipse putat, anno 418, vel ante, vel saltem paulo post Zosimi judicium. Recitat haec ejusdem epistolae verba: Cum diu moleste haberem quod aliquoties scripserim et nulla tuae sublimitatis scripta meruerim, repente epistolas tres tuae benignitatis accepi, [Col. 1021C] unam non ad me solum datam per coepiscopum meum Vindemialem, et non longe post per compresbyterum Firmum duas. Illis autem vocibus unam non ad me solum datam per coepiscopum meum Vindemialem, significari existimat Valerii epistolam non ad unum Augustinum, sed ad alios etiam episcopos Africanos, qui ante ad ipsum Valerium scripserint, cum ex concilio Vindemialem Ravennam direxerunt propter negotia fidei in Pelagiana causa: in qua eumdem comitem sese demonstrasse infestum errori, eo quod pro ea gratia qua apud imperatorem pollebat, obtinuerit legem adversus Pelagianos, satis innui credit in sequentibus ejusdem epistolae verbis: Audivimus quanta tibi cura sit, ne quis insidietur membris Christi, coopertus velamine nominis Christi, sive in veteribus ejus, sive in recentioribus inimicis, quamque sis eorumdem inimicorum providus saluti, inimicus errori. Haec atque hujusmodi, ut dixi, et ab aliis solemus audire, et nunc ea per supradictum fratrem plura et testatiora cognovimus. Non negamus recentiorum inimicorum nomine [Col. 1021D] Pelagianos praesertim intelligi, quorum conatibus sese Valerius objecerit. Verum aliud omnino negotium hic respici, quam Honorii legem, immo negotium attingi, quod post editam eamdem legem accidit, et in quo Valerius suam auctoritatem interposuit, certissimum credimus.

XXXI. Id vero ut statuamus, probandum imprimis est, hanc epistolam 200, quae cum primo libro de Nuptiis et Concupiscentia ad Valerium missa fuit, non ante, nec paulo post judicium Zosimi, sed post Mauritanicam profectionem ab Augustino fuisse exaratam exeunte anno 418, vel ineunte 419. Satis in hanc rem esse deberet liber secundus Retractationum, in quo duo libri de Nuptiis et Concupiscentia ad Valerium referuntur cap. 53 post Gesta cum Emerito quae in Mauritanico itinere die 20 Septembris anni 418 habita 871 sunt. Neque enim probabile est Quesnelli effugium, quo idcirco Augustinum in Retractationibus [Col. 1022A] eorum librorum meminisse scribit post Gesta cum Emerito ac post Mauritanicam protectionem, quia per secundi libri adjectionem perfectum non est opus istud (de Nuptiis) nisi post illud tempus. Nam si secundi libri causa extra proprium tempus Augustinus recensendum putasset librum primum, hoc opus non erat memorandum cap. 53, sed immediate ante, vel post recensionem librorum quatuor ad Bonifacium, quos idem S. doctor contra duas epistolas Pelagianorum conscripsit. Cum enim Alypius ad Augustinum attulerit tum excerpta a Valerio tradita, quae secundo libro ad eumdem Valerium refelluntur, tum duas epistolas Pelagianorum, quibus libri quatuor ad Bonifacium respondent, omnes sub idem tempus lucubrati noscuntur. At libri ad Bonifacium in Retractationibus lib. II recensentur multo post cap. 53, nimirum cap. 61. Igitur cum cap. 53 referuntur duo libri ad Valerium post Gesta cum Emerito; non secundi, sed primi libri causa hunc locum obtinent. Hinc ergo primus liber et epistola ad Valerium [Col. 1022B] eidem praefixa jure collocantur post Augustini iter in Mauritaniam sub finem anni 418 vel sub initium sequenti.

XXXII. Idipsum vero alio manifestiori argumento confirmare licet. In laudatis ad Valerium litteris Augustinus se accepisse testatur ipsius Valerii epistolas duas per compresbyterum Firmum. Hunc autem Firmum alias Sixti litteras Roma attulisse Hipponem, dum Augustinus abesset, palam fit ex epist. 191 ad ipsum Sixtum. Aberat vero, quia in Mauritania versabatur, ut colligere est ex epist. 193, num. 1. Sicut ergo litteras Sixti post Mauritaniae iter Augustinus accepit, ita etiam duas epistolas Valerii, qui una cum Sixti litteris ab eodem Firmo perlatae videntur. Itaque epistolam Augustini ad Valerium, et librum primum de Nuptiis et Concupiscentia post Mauritanicam profectionem, et multo post judicium Zosimi lucubratos dubitare non licet.

XXXIII. His autem praemissis facile est constituere [Col. 1022C] laudata verba epistolae ad Valerium aliud Pelagianorum molimen respicere, quod post imperialem legem tentatum, Valerii auctoritate comprimendum fuit. Id plane evincunt, et explicant duo alia testimonia, quae a Quesnello subjiciuntur. S. Augustinus lib. I de Nuptiis et Concupiscentia, quem ad ipsum Valerium cum laudata epistola direxit, cap. 2, causam exponens cur de hoc argumento ad eumdem scribat, Altera, inquit, causa est, quia profanis istis novitatibus, quibus hic disputando resistimus, TU POTESTATE curando et instando efficaciter restitisti. Qua autem in re Valerius potestate usus sit, explicatur in tertio testimonio ex lib. I Oper. imperf., c. 10, ubi Julianus recitata nunc Augustini verba in Valerii commendationem acriter perstringens, ait: Laudat etiam (Augustinus) potentem hominem, quod nostris petitionibus, qui nihil aliud quam dari tanto negotio judices vociferabamur, ut ea, quae subreptionibus acta constabat, emendarentur potius quam punirentur examine, mole suae dignitatis obstiterit, nec disceptationi [Col. 1022D] tempus aut locum permiserit impetrare. Cui querimoniae S. Augustinus solum respondet, coercendos esse a Christianis potestatibus haereticos, quales erant Pelagiani, nec ipsis locum ac tempus examinis esse indulgendum: quae verba satis manifestant, Pelagianos, cum se Zosimi Tractoria et imperiali lege damnatos vidissent, utramque irritam reddere conatos, novum examen in generali, ut videtur, synodo, (Vid. lib. IV, ad Bonif., c. ult., et libellum fidei in app. Aug. t. X, pag. 110) ad quam post Zosimi judicium provocarunt, ab imperatore postulasse; Valerium autem sua auctoritate, ne id concederetur, obstitisse. Inani vero conatu hunc textum Quesnellus in rem suam distorquere nititur, cum § 18 eumdem refert ad petitionem novi judicii lege ac Tractoria anteriorem, qua scilicet Coelestius Romano se ingessit examini, expetens ea quae de se aliter quam oportuit essent inculcata purgari. Cui examini novaeque discussioni [Col. 1023A] locum tempusque non esse permissum agente Valerio, idcirco Julianum asseruisse putat, quia Honorii edictum, quo Coelestius et Pelagius Urbe cedere compulsi sunt, ejusdem Valerii diligentia editum fuit. At nonne Coelestius cum sub Zosimo examen petiit, prima cognitione fuit auditus? Nonne iterum ad audientiam vocatus post rescripta Africana, iterum examen fuisset institutum, nisi ille non lege pulsus, sed ob malae fidei conscientiam et pertinaciam sese subduxisset examini? 873 Quomodo ergo de hac Coelestii petitione scribere Julianus potuit, Valerium nec disceptationi tempus aut locum permisisse? Quid quod hanc novam discussionem, quae ante Tractoriam et legem petita fuit, unus Coelestius postulavit, eamque non ab imperatore, sed a Zosimo petiit? Eam vero, cui sese Valerius opposuit, plures Pelagianos ab imperatore postulasse ex recitato Juliani textu liquet. Ab imperatore autem ipsam non petierunt Pelagiani, nisi postquam Zosimi examen ac judicium praeter spem contrarium, Honoriique legem contra [Col. 1023B] se editam sensere. Julianus quidem inquiens, nostris petitionibus nihil aliud quam dari tanto negotio judices vociferabamur, hanc novam discussionem se quoque cum aliis petiisse significat. Idem vero suum errorem ea occasione solum produxit, cum Tractoriae Zosimi subscribere noluit. Verba ergo illa, quibus emendanda contendit, quae subreptionibus acta constabat, Zosimi Tractoriam Honoriique legem respiciunt, ac subreptionis accusant; et Valerius, qui hoc in negotio Pelagianis obstitit, non in eo traditur obstitisse, ut legem obtineret, sed ne disceptationi tempus aut locus concederetur. Totum igitur hoc factum ac tria quae obtruduntur Augustini testimonia ad idem factum pertinentia, quae Vindemialis episcopi protectionem ad comitatum, Valerii comitis apud imperatorem patrocinium adversus Pelagianos, ac litterae ejusdem ad Augustinum aliosque Africanos episcopos innuunt, non ad imperialem legem diei 30 Aprilis anni 418, sed ad conatum Pelagianorum ipsa lege [Col. 1023C] posteriorem referuntur. Perperam ergo Vindemialis, qui hac solum occasione memoratur, a concilio Africano legatus fuisse ad obtinendam legem ex iisdem testimoniis traducitur.

XXXIV. Atqui hanc Vindemialis legationem confirmari putat Quesnellus ex Commonitorio Zosimi dato sub finem anni 418, quo idcirco hunc praecepisse judicat, ne ad comitatum episcopi importune navigent, quia Vindemialis legatio eidem displicuerat. Cum vero hoc Zosimi decretum Sardicensi canoni innixum eos solos episcopos respiciat, qui privatis de causis ad comitatum facile proficiscuntur, non vero illos, qui publica de causa; si Vindemialis iter huic decreto repetendo causam dedisset, illud sequeretur ipsum non publica legatione functum, nec ob publicam, sed ob particularem aliquam causam Ravennam transmisisse.

XXXV. Neque minus commentitia sunt ea quibus Quesnellus Africanos ad hanc legationem decernendam, et ad quaerendam ab Honorio legem ea de causa [Col. 1023D] motos tradit, quia metuebant ne si a Zosimo judicium sententiae Innocentii Africanorumque contrarium prodiret, UT JAM JAM PRODITURUM CREDEBATUR, inde perniciosum inter utramque Ecclesiam schisma oriretur. Augustinus, lib. I contra duas epistolas Pelagianorum, cap. 3, hos quidem spe falsa sperasse scribit, novum et exsecrabile dogma Pelagianum vel Coelestianum persuaderi quorumdam Romanorum catholicis mentibus posse; quando viderunt Coelestium a Zosimo emendationis ejus spe illecto lenius aliquando tractari. At Romanam Ecclesiam fallere usquequaque non potuisse affirmat lib. de Pecc. originali, c. 8. Cumque erga Coelestium Zosimus non alia de causa initio indulgentius et mitius egerit, nisi quia ille pluries interrogatus, litteris se B. papae Innocentii, quibus de hac re dubitatio tota sublata est, consentire respondit; satis ex hoc Africanis patere debuit ipsius Zosimi constantia in vindicanda sententia Innocentii, adeo ut metuere [Col. 1024A] non possent, ne a Zosimo judicium Innocentii sententiae contrarium prodiret, sedique apostolicae labem et Ecclesiae magnum scandalum inferret. Idque ipsis tanto minus erat metuendum, quippe quibus certum erat quod de eadem sede Augustinus tradidit in psalmo contra partem Donati: Ipsa est petra quam non vincunt superbe inferorum portae: uti sane eam nec Coelestii, nec Pelagii dolis victam idem doctor pluribus in locis testatur. Hi ergo metus a Quesnello Africanis afficti commentitii sunt, et ab eorum sensu plane alieni.

XXXVI. Scribit ille § 11 Africanos intellexisse ex epistola Zosimi eum ad Coelestium Pelagiumque absolvendos festinare, decretumque apud se habere utrumque communioni Ecclesiae existimationique restituere, nisi intra duos menses accusatores Romam accurrerent. probarentque accusationis suae 875 capita. Solas Zosimi litteras laudat, in quibus etsi negari nequeat praeferri aliquid lenitatis erga Coelestium, ac durioribus quibusdam verbis Africanos notari inconsiderati [Col. 1024B] zeli, curiositatis intemperantis credulitatis erga accusatores indignos, ac praecipitis judicii laesaeque charitatis, eum tamen ansam aliquam praebuisse existimandi decretum apud se esse Coelestium et Pelagium absolvere contra sententiam mentemque Innocentii, non videmus quibus ex verbis earumdem litterarum elici possit. Quid quod non solae litterae, sed una cum litteris directa fuerunt a Zosimo etiam gesta primae cognitionis? Haec autem qua ratione Coelestius absolvendus fuisset atque communioni restituendus ita declarabant, ut ea timeri non possent quae Quesnellus obtrudit. Lectis quidem iis gestis nihil ejusmodi timuit Paulinus, qui hoc eodem tempore ex Africa libellum ad pontificem Marcellino dedit. Immo iis Romanis gestis edoctus, non solum nihil metus, sed plurimum gaudii in eodem libello expressit: Cujus (Innocentii) sententiam secuta beatitudo tua, Coelestio, cum a sede apostolica audiretur, inter caetera praecepit his verbis: »Damnas ergo illa [Col. 1024C] omnia quae in libello Paulini continentur, hoc est de quaestionibus?« Et in alio loco: »Cognovisti quales litteras dederit sedes apostolica ad fratres et coepiscos Africanae provinciae?« Et adjectum est: »Damnas illa omnia, quae damnavimus, et tenes quae tenemus?« Et iterum: »Illa omnia damnas quae jactata sunt de nomine tuo?« Et iterum: »Vel ea quae in libello suo exposuit Paulinus?« Et cum me diceret posse ex iis, quae illi objecta sunt, haereticum approbari; sancto repletus Spiritu, apostolica auctoritate respuisti, et repressisti insanientis et calumniantis verba, hujusmodi proferendo sententiam, qua ipse catholicus approbarer, illum, si sanari vellet, curares; quae hujusmodi est: »Nolo nos circuitu ducas. Damnas ea omnia, quae tibi objecta a Paulino, sive per famam jactata sunt?« Et post pauca gaudium proferens addit: Ego tamen Deo et Christo Domino gratias ago, quod Ecclesiae suae causam ita agi voluit, ut sedes apostolica, a qua oportuit ore duorum suorum pontificum haeresim condemnari, ea damnanda praeceperit, quae a me Coelestio fuerant [Col. 1024D] objecta. Non aliter quam Paulinus sensisse credendi sunt Africani Patres, quorum consensu eumdem libellum a Paulino scriptum credibile est, sicut et per Marcellinum Carthaginensem subdiaconum, una cum concilii Africani relatione Romam missus fuit: cum praesertim iisdem Patribus notum esset pontificem, licet initio, ob simulatas et fraudulentas Coelestii responsiones errore aliquo non dogmatis, sed facti personalis circumventus, eidem aliquatenus fidere et favere videretur, noluisse tamen ferre sententiam, accuratiusque examen ac judicium distulisse, quoad pleniora documenta ab Africanis transmitterentur. Ex gestis praeterea intellexerant Coelestium idcirco non fuisse condemnatum, quia etsi objecta Paulino damnare expresse noluit, tamen non solum beati papae Innocentii litteris non est ausus obsistere, verum etiam se omnia, quae sedes illa damnaret, damnaturum esse promisit, teste Augustino de Pecc. orig., c. 8. [Col. 1025A] Immo spem quoque injecerat, atque spoponderat, se pariter damnaturum, si exigeretur, quae sibi a Paulino apud Carthaginem objecta fuerant. Id ex iisdem gestis tradidit Marius Mercator in Commonitorio, et ita tradidit, ut certam Zosimi in hac ipsa re deliberationem manifestet. Actis, inquit, quorum exemplaria habemus, interrogatus, cum ab illo cognitore (Zosimo) aliquatenus terreretur, crebris responsionibus et prosecutionibus suis spem praeseminavit, condemnare se illa capitula de quibus apud Carthaginem fuerat accusatus promittens; id enim et instantius jubebatur, AB EOQUE VEHEMENTIUS UT ID FACERET EXSPECTABATUR; atque ob hoc ipsum nonnulla illius sancti sacerdotis humanitate dignus est habitus; et sic epistolam quamdam benignitatis plenam ad Afros episcopos meruit. Cum in hac re pontifex tantum institerit in prima cognitione, nec nisi hac promissione data sententiam distulerit, nihil dubium esse poterat quin in secunda quoque cognitione, qua sententia ferenda erat, etiam si ex Africa nulli accusatores accurrissent, eadem [Col. 1025B] ipsi praecepisset, non absoluturus profecto, nisi quae damnanda promiserat condemnasset. Dilationem judicii, quoad ex Africa rescriberetur, et oeconomiam Zosimi erga haereticum ob emendationis spem, ipsi Africani in eam paternam charitatem retulerunt, qua resipiscendi 877 ei locus sub quadam medicinalis sententiae lenitate concessus est, ut ait Augustinus lib. de Pecc. orig., c. 6. Quoniam revera si, deposita pervicaciae vanitate, quod promiserat vellet attendere, et easdem litteras (Innocentii) quibus se consensurum esse responderat, diligenter legeret, sanaretur. Qui sic judicabant de Zosimo ejusque prima cognitione in causa Coelestii, et qui sanum ejusdem consilium et oeconomiam ex gestis explorate noverant; hi haud dubie timere non poterant ne idem pontifex decretum aliquod Innocentii sententiae contrarium proferret, quod (Sic Quesn. § 12) in Ecclesiae fideique damnum cederet; neque hoc metu eo adducendi erant, ut ad tantum malum vitandum legationem, quae nullo documento [Col. 1025C] probatur, ad Honorium imperatorem dirigerent.

XXXVII. Quod porro additur de timore schismatis inter Africanam et Romanam Ecclesiam, praeter quam quod eadem falsa hypothesi nititur, nimium est Africanorum principiis contrarium. Nunquid enim, si quo etiam errore personali peccasset Zosimus, schisma timeri poterat ab Afris, quibus infixum erat cordi illud S. Cypriani principium, ab Augustino toties repetitum, unitatem catholicam praesertim cum Romana Ecclesia non esse violandam? In circumstantiis autem, quae Africanis nihil metus afferebant circa fidem definitam ab Innocentio, etiamsi aliquid fortassis erratum fuisset circa personas, schisma ab illis unitatis catholicae tenacissimis conficiendum suspicari multo minus licet. Priores epistolae Zosimi, quibus erga Coelestium vel Pelagium non male animatus videbatur, cum examen diligentius ac judicium differendum pollicerentur, donec rescriberetur ex Africa, diligentiora ab Africanis [Col. 1025D] rescripta et documenta, quibus doli retegerentur, efflagitabant; non vero ut ad imperatorem destinaretur secreta legatio, cujus in universis monumentis nullum indicium est.



§ VIII. Zosimi judicium contra Coelestium et Pelagium sub finem Martii anni 418 astruitur. Tractoria ejusdem post ipsum judicium exarata et edita.

XXXVIII. Zosimus, acceptis ac lectis prolixioribus Africanae synodi rescriptis ac documentis quae iisdem erant annexa, die 18 aut 21 Martii anni 418 ad eamdem synodum brevem epistolam dedit, ex qua satis clare dignoscitur quantum ex eorum lectione immutata in eo fuisset opinio quam in anterioribus litteris de Coelestii sinceritate praetulerat. Detexisse jam ejus technas et fraudes verborum palam indicant illa quibus queritur ita de se Africanos scripsisse, [Col. 1026A] quasi nos, inquit, Coelestio commodaverimus in omnibus fidem, verbisque ejus non discussis ad omnem, ut ita dicam, syllabam praebuerimus assensum. Cum vero sententiam suspendisset, quoad notitiae afferrentur ex Africa, his perlatis et expensis se satis instructum credidit, ut tute posset peremptorium judicium instituere. Coelestius itaque, qui Romae erat, vocatur ad audientiam pleniorem, inquit Marius Mercator in Commonitorio, ut quae promiserat festinaret implere, id est, ut damnatis praedictis capitulis (a Paulino olim objectis) sententia Afrorum pontificum, qua fuerat communione privatus, absolveretur. Haec gesta videntur statim, vel non multo post accepta Africana rescripta, seu non multo post diem 18 aut 21 Martii, quo praedicta epistola ad concilium Africanum a pontifice scripta fuit; ut nimirum Paschate appropinquante, quod eo anno 418 incidit in diem 7 Aprilis, illum, si promissa impleret, ab omni suspicione haereseos in judicio absolutum, catholicae communioni sacerdotalique officio, dominica Palmarum ex [Col. 1026B] more restitueret.

XXXIX. Neque nimis angustum ad rem hujusmodi in pleniori audientia perficiendam credatur hoc spatium, quod inter diem 18 aut 21 Martii, et diem 31 dominicae Palmarum excurrit. Quesnellus quidem longam discussionem longumque tempus necessarium exaggerat. Sed non ita est. Verba Zosimi in epist. 3 ad concilium Africanum: Nunquam temere, quae sunt diu 879 tractanda, sinuntur, nec sine magna deliberatione statuendam est, quod summo debet disceptari judicio, quae diuturniorem discussionem adhuc reliquam indicare credit, eo tantum consilio dicta fuere ab eodem pontifice, ne Africani putarent se in prima cognitione Coelestii verbis non discussis ita praebuisse in omnibus fidem, ut sine ulteriori examine non exspectatis Africanae synodi rescriptis sententiam esset laturus. Porro horum rescriptorum volumen cum documentis annexis, quibus Zosimus in tota causa luculentissime instruebatur, [Col. 1026C] jam ante diem 18 seu 21 Martii, non properanter, sed aliquo dierum spatio diligenter evolverat, ut illa indicare videntur, quo (volumine) aliquando, id est non cursim, sed sensim, perlecto. Nulla vero erat dogmatica quaestio de capitibus antea definitis ab Innocentio, quibus sese consentire ipse Coelestius professus fuerat: ac proinde circa doctrinam fidei nihil erat novi, quod longo examine indigeret. Cum ex Afrorum rescriptis technae et fraudes plenissime detectae fuissent in libellis Coelestii atque Pelagii, neque de his disputandum erat. Cum vero etiamsi hi libelli reprobari deberent, non tamen idcirco damnandi essent auctores, si judicio Ecclesiae sese subjicerent; huc tantum tota causa redibat, num Coelestius, praeter assensum jam praestitum litteris Innocentii, reipsa damnaret, uti promiserat, quae apostolica sedes damnanda praecepisset, quaeque praesertim illi a Paulino objecta fuerant. In hoc Africanorum litterae maxime instabant. In id autem nihil aliud requirebatur (quod Marius Mercator innuit) [Col. 1026D] nisi ut vocatus ad pleniorem audientiam objecta a Paulino ipsi damnanda proponerentur: et si quidem staret promissis, absolveretur, et die Paschatis divinis communicaret: sin vero, condemnationis sententiam subiret. Idipsum quoque indicat Augustinus lib. II ad Bonifacium, c. 3, cum Coelestium post accepta Africana rescripta vocatum tradit, ut certis ac dilucidis responsionibus vel astutia hominis, vel correctio dilucesceret. Quam vero hoc facile esset, quam expeditum, nemo non videt. Dies Quadragesimae nihil impediebant quin in re tam gravi et urgenti, de qua Africani Patres maxime erant solliciti, ad quos, Quesnello annotante § 22, ut definitio citius perveniret, multum intererat famae pontificis clerique Romani, in diebus dominicam Palmarum praecedentibus plenior conventus congregaretur. In hoc praeter episcopos, qui vel Romae erant, vel ex vicinis locis habita notitia rescriptorum Africae accurrerant, frequentissimus [Col. 1027A] Romanus clerus convenit. Plenior audientia, quam Marius Mercator memorat, nihil amplius exigit. Immo si Sixtus Romanae Ecclesiae presbyter, qui primus adversus Coelestium et Pelagium anathema dixit, teste Augustino in epist. 194, n. 1, hoc anathema pronuntiavit in ipsa audientia, hanc ob cleri ac praesertim populi multitudinem frequentissimam fuisse Augustinus ibidem tradit his verbis: Primo te priorem anathema eis in populo frequentissimo pronuntiasse eadem fama non tacuit. Sic etiam in judicio, quod S. Leo habuit contra Manichaeos, non solum frequentissima praesentia sacerdotum, sed etiam illustrium virorum dignitas, et pars quaedam senatus ac plebis interfuit. Vide epist. 15 ejusdem Leonis, c. 16, tom. I, col. 708 (crassiori charactere expressa).

XL. Vocandus quidem fuit ad audientiam Coelestius, qui Romae erat, secundum juris formam. At juris formam non flagitare ut tres citationes aliquot dierum intervallo fierent, quemadmodum Quesnellus contendit, patet ex concilii Chalcedonensis actione [Col. 1027B] tertia, ex qua discimus, Dioscorum ter eodem die vocatum fuisse. Fuga porro Coelestii, qua vocatus sese a judicio subduxit, breviori tempore judicium consummavit. Haec enim citius ejus fraudem et pertinaciam manifestam fecit; patuitque omnibus ipsum in antecedenti audientia fuisse mentitum, fallacique simulatione praebuisse consensum Innocentii litteris, ac perversa mente sese subtraxisse a damnandis iis quae illi a Paulino objecta fuerant. Hinc expeditum fuit in eum proferre sententiam, nec non in Pelagium ejus magistrum, cujus commentaria in Pauli Epistolas, cura nonnullorum Romanorum hac occasione producta, manifestiorem ejus haeresim prodidere. Vide Augustinum de Pecc. origin., c. 21. Tractoriae quidem lucubrandae, in qua totum negotium explicandum, errores referendi, ac dogma catholicum confirmandum erat, non modicum tempus requirebatur. At ad dolos et malitiam detegendam, ac anathema dicendum in eum qui dolo [Col. 1027C] malo 881 fugerat, satis erant illi dies, qui dominicae Palmarum praecedebant. Enimvero S. Augustinus, lib. II ad Bonifacium, c. 3, id est statim post acceptas ex Africa litteras gestum non obscure significat. Et hoc, inquit, ut plenius et manifestius in illo (Coelestio) fieret, exspectabatur, venturis ex Africa litteris, in qua provincia ejus aliquanto calliditas evidentius innotuerat. Quae Romam litterae postquam venerunt, etc. TUNC ergo cum ejus praesentia posceretur, ut certis ac dilucidis responsionibus vel astutia hominis, vel correctio dilucesseret, et nulli ambigua maneret, se subtraxit et negavit examini. NEC DIFFERENDUM JAM FUERAT, SICUT FACTUM EST, quod aliis prodesset, nimirum condemnationis sententia.



§ IX. Lex Honorii adversus Pelagianos statim post Romanum judicium a Zosimo petita, non vero ab Africanis.

XLI. Damnatione haereticorum in Romano conventu peracta sub finem Martii, etsi nondum Tractoria [Col. 1027D] lucubrata et edita fuerit; fama tamen ejusdem condemnationis statim propagata est, adeo ut Africani eamdem ex fama intellexerint, antequam Zosimi litterae ad eos perferrentur, ut liquet ex Augustini epist. 194, num. 1. Cum porro Romae aliquot Pelagianae haereseos fautores, et inter hos fortasse nonnulli episcopi, quos in Italia eadem labe infectos fuisse certum est, turbas commovissent, et ex istorum factione adversus Tractoriam, quae edenda erat, majores motus timerentur, prudens Zosimi consilium fuit, imperatorem Honorium statim de judicio habito ac de tumultibus excitatis commonere, ut data lege Urbi quietem pareret, atque haereticis frenum imponeret. Hinc lex ab eodem Augusto edita die 30 Aprilis rescriptum vocatur in mss. exemplaribus nostri Codicis, cap. 14, et a Juliano responsum dicitur apud Augustinum, lib. III contra eumdem, cap. 1, eo quod anterioribus Zosimi litteris petita fuerit.

[Col. 1028A] XLII. Hac autem in re Quesnellum acerrime repugnantem videmus, quippe qui Honorii legem Zosimi judicium praecessisse, et non a Zosimo, sed ab Africanis missa legatione petitam contendit. At cum Africanorum legationem, quam Quesnellus obtrudit, commentitiam ostenderimus, satis ex hoc ejus sententia corruit. Honorii autem legem, quae, Africanorum legatione ac petitione exclusa, non ab alio peti potuit nisi a Zosimo, ante hujus judicium non fuisse sancitam illud maxime comprobat, quod incredibile prorsus sit imperatorem voluisse legem ferre contra Coelestium atque Pelagium, antequam eorum causa in apostolico judicio ventilata decideretur, ne si forte Coelestius in ipso judicio promissa exsequens damnasset errores, injusta lege percelleretur. Adde quod legis ferendae causa fuerunt tumultus a Pelagianis Romae excitati, ut ipsa legis verba declarant. Intra sacratissimam Urbem nostram ita pestiferum virus quorumdam inoleverat pectoribus, ut interrupto directae credulitatis tramite, scissis in [Col. 1028B] partes studiis asserendi, materia impacatae dissensionis inducta sit, novoque scandali fomite concitato, beatissimae Ecclesiae actu nutet attentata tranquillitas, aliis iter aliud ancipiti interpretatione sectantibus, et . . . . pro captu versipellis ingenii novorum ausuum profanam moventibus quaestionem. Hac in re observandum in primis est, sermonem hic esse de turbis et quaestionibus quae actu, dum ipsa lex scribebatur, Urbis tranquillitatem et dogma catholicum impetebant. Dogma autem, quod praecipue impetebatur, erat circa originale peccatum, quod sane audacius oppugnatum antecedentibus verbis imperator queritur. Cum vero post primam cognitionem sub Zosimo, antequam Africana rescripta afferrentur, spes aliqua Coelestio ejusque asseclis affulgeret ex ejusdem pontificis et Romani cleri favore, hi tumultus atque haec aperta dissidia in Urbe ab ipsis excitata dici nequeunt. Cum enim ejusmodi favor ex prioribus gestis Coelestio praestitus fuerit, eo quod suos errores dolosis [Col. 1028C] professionibus celasset, et assensum simulans litteris Innocentii spopondisset se condemnaturum quidquid Romana sedes praeciperet, nec non quae sibi a Paulino objecta fuerant, eum utique cum suis asseclis a defendendis 883 ante illud tempus iisdem erroribus, et ab excitandis ea de causa dissidiis atque profanis quaestionibus, quae simulationem ac dolos ejus detexissent, et faventium pontificis ac Romanorum animos alienassent, cohibere debebat. Id vero probe intelligimus evenisse, postquam rescripta Africana ad Zosimum a Marcellino allata innotuerunt. Cum enim haec certis documentis Coelestii ac Pelagii errores ac dolos detexissent, ac inter caetera apertam flagitarent condemnationem errorum circa peccatum originale, qui in Paulini capitulis comprehendebantur, et in id certam deliberationem Zosimus declarasset, tunc Coelestius ejusque asseclae, qui Romae erant, sese omni spe frustratos agnoscentes, ut condemnationem, si fieri posset, impedirent, objecta capitula palam defendere, originale peccatum negare, [Col. 1028D] catholicisque sanum dogma propugnantibus resistere, ac quaestiones et dissidia spargere coeperunt: quae dum mox institutum esset judicium, acruis accensa, post latam in Coelestium atque Pelagium condemnationis sententiam, haereticorum apostolicae auctoritati non acquiescentium studio tranquillitatem publicam perturbabant. Has autem turbas post Africanorum rescripta excitatas, actuque post Zosimi judicium ebullientes Africana synodus, antequam nascerentur, praesensisse, ac detulisse ad Honorium dici nequit. Certe cum Africani Patres in litteris ad Zosimum monuerint non sufficere hominibus tardioribus et sollicitioribus, quod se generaliter Innocentii episcopi litteris consentire (Coelestius) fatebatur, sed aperte eum debere anathematizare quae in suo libello male posuerat, quorum praecipuum erat caput contra originale peccatum, hujus profecto pertinaciam in hoc errore Romae propugnando ignorabant. Non ergo [Col. 1029A] Africana synodus, sed Zosimus easdem Romanas turbas imperatori significavit.

XLIII. Neque huic sententiae opponuntur illa Augustini testimonia ex epist. 104, nunc 191, et 105, nunc 194, quibus Quesnellus suadere nititur Pelagianos post Zosimi constitutionem nihil turbarum in Urbe commovisse. Turbas enim ob quas Zosimus legem postulavit, eas fuisse credimus quae post Africana rescripta, et post ipsam sententiam ante editionem constitutionis seu Tractoriae commotae fuerunt, ex quibus idem pontifex majores tumultus post editam constitutionem excitandos timuit. Caeterum licet ex laudatis Augustini litteris Romam missis constet nonnullos post constitutionem Zosimi conticuisse, alii tamen ea in urbe adhuc pro Pelagiano dogmate palam locuti, alii clam venena sparsisse, ac motus concitasse ibidem traduntur. Eos enim corrigendos et plectendos monet, epist. 191, n. 2, qui errorem illum Christiano infestissimum nomini audent garrire LIBERIUS; et qui eum pressius quidem ac timidius, sed [Col. 1029B] tamen insusurrare non cessant, penetrantes domos, sicut ait Apostolus, et caetera quae sequuntur, exercitu impietate facientes. Et clarius in epist. 194, n. 2: Sunt enim quidam qui justissime damnatas impietates LIBERIUS defendendas putant: et sunt qui occultius penetrant domos, et . . . . in secreto seminare non quiescunt. Cum hae epistolae ad Sixtum scriptae fuerint aliquanto post ipsam legem Honorii, hi motus, qui adhuc post legem ad eos comprimendos editam turbas concitabant, majorum utique antecedentium turbarum, quarum causa lex petita fuit, indicia sunt.

XLIV. Aliud argumentum nostro quidem judicio evidentius ex iis ejusdem legis verbis colligimus, quibus Coelestium Pelagiumque ex Urbe pelli jubet. Pulsis ex Urbe primitus capitibus dogmatis exsecrandi Coelestio atque Pelagio. Si haec lex ante judicium Romanum lata fuisset, nihil dubii est quin Coelestius ante ipsum judicium Roma pulsus fuisset. Non fuit autem pulsus ante judicium: nam vocatus ad audientiam, [Col. 1029C] non solum non adfuit, inquit Marius Mercator in Commonitorio, sed ex memorata Romana urbe profugit; atque ob hoc a beatae memoriae Zosimo perdamnatus fuit. Consentit et Augustinus lib. II ad Bonifacium, n. 5, dum Coelestio hanc fugam non obscure exprobrat: Tunc ergo cum ejus praesentia posceretur, ut certis ac dilucidis responsionibus vel astutia hominis, vel correctio dilucesceret, et nulli ambigua remaneret, se subtraxit, et negavit examini. Hanc autem reprehensionem perperam in eum contorsisset, si ante judicium legis vi pulsus fuisset. Igitur Zosimi judicium imperiali lege anterius fuit. Dicere autem cum Quesnello § 25, n. 5, legem quidem latam fuisse ante judicium Zosimi, sed non promulgatam 885 nisi post, sive quia Zosimo tantum communicata fuit, sive quia dillata fuit a Palladio ejus promulgatio ex ejusdem Zosimi suggestione, donec sententiam ipse suam promeret, idque nullo prorsus fundamento dicere, somniari est, et rem per sese plane incredibilem somniari, ut argumentum invictum aliquatenus elisum [Col. 1029D] videatur. Neque vero si Coelestius ante legem vocatus ad judicium, Roma jam exierat, inane erat legis praeceptum ut pelleretur. Cum enim id decretum fuerit etiam de Pelagio, qui tum a Romana urbe longius distabat; ne inane dicamus hoc praeceptum, ita intelligendum est, ut si illi forte aliquando Romam accessissent, statim ejicerentur.

XLV. Quid, quod nostram sententiam confirmant S. Prosper, S. Augustinus, atque Possidius, qui diversas Pelagianae haereseos condemnationes hoc semper ordine recensent, ut prius Africana concilia, dein apostolicam sedem, ac tandem imperialem auctoritatem ea anteriora judicia subsecutam memorent? Prosper in carmine de Ingratis Africam alloquens ait:

Convenere tui de cunctis urbibus almi
Pontifices, geminoque senum celeberrima coetu
Decernis, quod Roma probet, quod regna sequantur.
[Col. 1030A] Priores versus respicere synodos Africae coactas sub Zosimo, ostendimus supra, n. 7. Igitur illa quod Roma probet Zosimi judicium Africana rescripta approbantis indicant. Ad Honorii autem legem datam pridie kal. Maii anni 418, vel etiam alteram anni sequentis, utrasque non tam Africanum, quam Romanum judicium subsecutas spectant ista: quod regna sequantur. Similiter Augustinus, lib. de Pecc. orig., c. 17, Profecto sentitis, inquit, in tam nefandi erroris auctores episcopalia concilia, et apostolicam sedem, universamque Romanam Ecclesiam, Romanumque imperium, quod Deo propitio Christianum est, rectissime fuisse commotum. Possidius vero, in Vita Augustini, c. 18, omnium apertius silentio praeteriens Africana concilia, post memoratas Innocentii ac praesertim Zosimi constitutiones subjicit: Et hoc tale de illis Ecclesiae Dei catholicae prolatum judicium AUDIENS ET SEQUENS etiam piissimus imperator Honorius, suis eos (Pelagianos) legibus damnatos inter haereticos haberi constituit. Ne vero quemquam perturbet Quesnelli interpretatio [Col. 1030B] qua non legem, sed leges a Possidio memoratas animadvertens, satis esse ait si dicamus ex Possidio sequi imperatorem in secunda lege anni 419 secutum fuisse judicium Zosimi, etsi negetur de prima anni 418. Id ex eo tantum praejudicio urget, quo Zosimi judicium priori lege posterius fuisse opinatur, quod tamen nondum probavit

XLVI. Zosimum autem judicasse ante eamdem legem, praeter argumenta quae hactenus produximus, aliud tandem afferemus ex Augustini epist. 215 ad Valentinum, num. 2, ubi recensens omnia judicia tum Africana tum Romana sub Zosimo, scribit: Quod papae Zosimo de Africano concilio scriptum est, ejusque rescriptum ad universos totius orbis episcopos missum, et quod posteriori concilio plenario totius Africae contra ipsum errorem breviter constituimus. Hoc plenarium totius Africae concilium habitum fuisse kalendis Maii anni 418 etiam per Quesnellum certissimum est. Porro Africanos post acceptam Tractoriam [Col. 1030C] Zosimi ad eumdem rescripsisse in plenaria synodo, eam vero synodum plenariam, ex qua ad eum rescripserunt, non aliam fuisse nisi hanc quae kalendis Maii canones constituit, evidenter, ut confidimus, demonstrabitur § 11. Judicium ergo Zosimi post quod Tractoria ab eodem scripta fuit et in Africam missa, habitum negari nequit aliquanto ante kalendas Maii, ac multo magis ante laudatam legem Honorii, quae pridie kalendas Maias data fuit. Quesnellus ut hoc argumentum eludat, aliud tertium et serius Africanum concilium astruere debet sub Zosimo, quo hujus litteris post Romanum judicium acceptis Africani responderint. At duo tantum Africana concilia sub Zosimo habita in Pelagianorum causa ex Augustino ostendimus § 2, nec tertium esse astruendum, nisi quid cogat, ibidem statuimus. Si Honorii legem ante Zosimi judicium habitam fuisse constaret, id quidem satis cogeret. At cum plura a nobis proposita oppositum suadent; tum vero quae Quesnellus 887 protulit ut eam legem anteriorem, et non Zosimo, sed [Col. 1030D] Africanis petentibus redditam constitueret, levissima sunt, ut ex dicendis paragrapho sequenti luculenter patebit.



§ X. Quesnelli argumenta quibus Honorii legem adversus Pelagianos ab Africanis petitam, et ante Zosimi judicium latam probare studuit, quam imbecilla sint. Lex secunda ejusdem imperatoris contra eosdem non ad unum Aurelium Carthaginensem, sed praesertim ad Romanum pontificem directa.

XLVII. Argumentum quod Quesnellus ingerit ex ms. Codicis canonum hoc tomo vulgati, in quo cap. 14 Honorii lex scripta traditur acceptis synodi supradictae, seu, suprascriptae gestis, quae antecedenti capite 13 non sunt gesta Romanae, sed plenariae synodi, nihil valet. In ea enim epigraphe, quae a collectore antiquo proficiscitur, error manifestus est; cum [Col. 1031A] gesta synodi antecedenti capite 13 descripta signentur kalendis Maii anni 418, ac proinde ipsa lege posteriora sint. Neque obtrudatur cum Quesnello eadem gesta, seu canones eo capite 13 exhibitos, primum conditos fuisse in antecedenti synodo, ut ipse putat, autumnali, ac deinde repetitos et confirmatos in synodo kalendarum Maii: hoc enim subterfugium ante satis explosimus § 5, 6 et 7, sicut etiam commentitiam probavimus eam legationem qua Africanos ex priori synodo ad imperatorem laudatos canones clammisisse idem Quesnellus praetulit.

XLVIII. Validius aliquanto videri poterit, ut Honorii lex Africanis petentibus data credatur, quod ille profert ex altera lege ejusdem imperatoris missa ad Aurelium anno sequenti; in qua dum priorem legem memorat, se ipsius Aurelii judicium esse secutum affirmat. Sed neque hoc argumentum satis idoneum est. Cum enim de rescriptis ac judicio Africanorum fama statim post Romanam synodum late pervagata [Col. 1031B] sit, eademque fortassis ad imperatorem ab ipso Zosimo una cum sui judicii notitia missa fuerint, constaretque inter omnes Romanum judicium idem fuisse ac Africanum, quippe quod suum fecerat Romana sedes, cum approbavit, ut de Africanis decretis generatim monuit auctor capitulorum de gratia, idem fuit Honorio dicere se secutum judicium Aurelii, seu Africanum, ac dicere se secutum judicium Zosimi, quo is Africanum judicium comprobavit, ut Prosper in Chronico tradidit. Cum autem imperator posset utrumque vel alterutrum dicere, congruum visum fuit in litteris ad ipsum Aurelium ipsius judicium in ejus commendationem memorare; sicut si scripsisset ad Zosimum, similia de ipso haud dubie protulisset. Certe cum Honorius in eadem lege secunda tradat illud Aurelii judicium se fuisse secutum, quo constat eos (Pelagianos) ab universis justa sententiae examinatione damnatos; non judicium Aurelii ad se missum ex Africa, sed illud in Tractoria Zosimi ubique receptum atque subscriptum, cum haec verba scripsit, [Col. 1031C] prae oculis habuit: neque enim alio judicio Aurelii Pelagiani ab universis damnati fuere nisi illo quod, in Zosimi Tractoria toto orbe diffusum, ab omnibus signatum fuit. Quod etsi ante primam legem non evenerat, cum tamen secundam legem ad Aurelium dedit imperator, sicut perfectum jam erat, ita in Aurelii laudem Honorius notandum putavit.

XLIX. Caeterum ad Bonifacium, qui secundae legis tempore post Zosimum apostolicam sedem tenebat, eamdem legem potissimum fuisse directam nihil ambigendum videtur. Haec enim secunda lex propter episcopos Pelagianorum fautores, qui Tractoriae subscribere renuebant, edita potissimum fuit, ut liquet ex illis ejusdem verbis: praecipue tamen ad quorumdam episcoporum pertinaciam corrigendam, qui pravas eorum (Pelagii ac Coelestii) disputationes vel tacito consensu astruunt, vel publica oppugnatione non destruunt; ac ex sequentibus, quibus praecipitur ut nisi hi subscribant eorum condemnationem Tractoria editam, episcopatus amissione multati, interdicta, in [Col. 1031D] perpetuum expulsi civitatibus, communione priventur. Porro episcopi rebelles non in Africa, sed in Italia versabantur; et contra hos legem praecipue editam 889 Marius Mercator testatur. Cui (Tractoriae) Julianus et reliqui complices ejus subscribere detrectantes, consentaneosque se nolentes iisdem Patribus (qui eam subscripserant) facere, non solum IMPERIALIBUS LEGIBUS, sed et sacerdotalibus statutis depositi atque exauctorati, ex omni ITALIA deturbati sunt: quod sane post memoratam legem accidit. Hos decem et octo episcopos fuisse, quorum caput erat Julianus Eclanensis, discimus ex Augustini lib. I ad Bonifacium, n. 3, et lib. II, n. 1. Aliae imperiales leges fere dirigebantur ad praefectos praetorio, ut eas in suis dioecesibus promulgarent. At haec, cum de episcopis praesertim ad subscriptionem cogendis, aut deponendis ageret, praecipuarum sedium episcopis data fuit, ut eam quisque subjectis sibi antistitibus intimaret. Enimvero hanc [Col. 1032A] legem non uni Aurelio, sed aliis quoque praecipuarum sedium episcopis traditam ex eo patet, quod non in una Africa, sed in omnibus provinciis esset promulganda atque servanda: Aurelio autem in solas provincias Africanas jus erat, ejusque epistola superest ad episcopos per Byzacenam et Arzugitanam provincias constitutos, in qua eamdem legem suis tantum coepiscopis intimandam tradit: Gloriosissimorum principium Christianorum fidem rectam et catholicam custodientium accessit auctoritas, quam per humilitatem meam UNIVERSIS MEIS COEPISCOPIS voluit intimari. Inter alios vero praecipuarum sedium episcopos, quibus non minus quam Aurelio haec lex data dicenda est, ut ipsam suis episcopis similiter communicarent, Bonifacius profecto Zosimi successor praecipue fuisse dicendus est ad reprimendos Pelagianos episcopos Italos, quorum causa sancita fuerat. Casu accidit ut nobis conservatum sit solum exemplum ad Aurelium, sicuti casu conservatum fuit solum exemplum epistolae Aurelii ad Byzacenos et Arzugitanos, illis deperditis quas ad [Col. 1032B] alios aliarum provinciarum Africae episcopos ab eodem Aurelio ex imperiali jussione missas fuisse non est dubitandum. Eadem lex eodem tenore etiam ad S. Augustinum episcopum data in mss. traditur. Eodem igitur tenore data quoque fuit praecipue ad Bonifacium papam, qui quidem ea lege in persequendis Pelagianis utebatur teste Prospero contra Collatorem c. 21, ac in ejus exemplo procul dubio imperator ad illa, In quo secuta est clementia nostra judicium sanctitatis tuae, exigua mutatione, ut fieri solet, pro sanctitatis tuae, scriptum fuisse verosimile est praedecessoris tui, aut apostolicae sedis, aut aliquid simile. Vides ergo quam leve sit id quod ex hac lege in rem suam Quesnellus conjecit.

L. Neque melius, sed pejus multo § 27, n. 4, arguit ex alio Pelagianorum testimonio, quod ab Augustino recitatur lib. III Oper. Imperf., c. 35. Ibi furentium haereticorum querela adversus Augustinum et Alypium his verbis exponitur. Cur tantis, inquit Julianus, totam Italiam factionibus commovistis? Cur [Col. 1032C] seditiones Romae conductis populis excitastis? Cur de sumptibus pauperum saginastis per totam pene Africam equorum greges, quos prosequente Alypio tribunis et centurionibus destinastis? Cur matronarum oblatis haereditatibus potestates saeculi corrupistis, ut in nos stipula furoris publici arderet? Cur dissipastis Ecclesiarum quietem? Cur religiosi principis tempora persecutionum impietate maculastis? His postremis verbis Augustinum et Alypium perstrictos credit Quesnellus, tanquam edictorum imperialium auctores et procuratores; idque ad primum Honorii edictum anni 418 potius pertinere existimat, quam ad posterius anni 419. At cum verba prosequente Alypio non obscure respiciant Alypii iter in Italiam, in quo omnes ii motus ab eodem et Romae et Ravennae adversus Pelagianos excitati fuerint; Alypius vero in Italiam non venerit nisi an. 419, cum Ravennae excerpta Juliani a Valerio comite, et Romae duas Pelagianorum epistolas a Bonifacio papa traditas, et ad Augustinum perferendas [Col. 1032D] accepit; et iterum anno 420, cum Augustini responsa ad Valerium et Bonifacium retulit; illud testimonium ad edictum anni 418 referri non potest. Potius referendum est ad legem anni 419 qua in Pelagianos accuratior inquisitio, et poena acrior decreta fuit. Certe ipse Quesnellus § 29 eorum opinionem expungit qui Alypium primae legis causa in Italiam ab Africanis legatum putarunt.

LI. Aliud argumentum § 25 n. 9, idem Quesnellus educit ex Augustini lib. II ad Bonifacium, c. 3, ubi refert Pelagianos de clericis Romanis conquestos 891 esse, scribentes, eos jussionis terrore perculsos non erubuisse praevaricationis crimen admittere, ut contra priorem sententiam suam, qua gestis catholico dogmati ad fuerant, postea pronuntiarent malam hominum esse naturam. Inter hos clericos Zosimum comprehendi existimat, ac si Coelestii dogma ab ipso (ut illi jactabant) priori cognitione approbatum, jussionis, id est [Col. 1033A] legis, terrore condemnasset. Quod si ita esset accipiendum, profecto Zosimi judicium post legis promulgationem rejici deberet. In hac autem Quesnelli interpretatione duo falsa sunt: 1o clericorum nomine Zosimum a Pelagianis fuisse comprehensum; 2o jussionis terrore legem Honorii indicari. Et primo quis unquam clericorum vocabulo ipsum Romanum pontificem complexus est? Zosimum quidem a Pelagianis eo nomine non fuisse comprehensum, palam fit ex illis verbis quibus ii perstringuntur, qui gestis catholico dogmati adfuerunt: ii nimirum Romani clerici, qui adfuerant in prima cognitione, in qua Zosimus cum Coelestio mitius egit. Clarius vero Augustinus eosdem clericos praevaricationis accusatos ex ipsorum Pelagianorum mente a Zosimo distinxit scribens c. 4: Quomodo igitur ab istis desertoribus et oppugnatoribus gratiae Romani clerici praevaricationis arguuntur sub episcopo Zosimo, quasi aliud senserint in damnatione posteriore Coelestii et Pelagii, quam quod sub Innocentio in priore senserunt? ubi Romani clerici sub [Col. 1033B] Zosimo, et sub Innocentio, sicut ab Innocentio discernuntur, ita etiam a Zosimo.

LI. Atqui opponet fortassis quispiam, cum Augustinus loco laudato refutaturus Pelagianorum temeritatem qua clericos Romanos praevaricationis accusarunt, vindicet potissimum Zosimum, hunc pontificem clericorum voce ab illis fuisse comprehensum credidit. Sed S. doctor non hac de causa Zosimum purgavit, sed quia gesta prioris cognitionis contra eosdem clericos fuerunt objecta; ex quibus cum constaret eos tunc idcirco favisse Coelestio, quia Zosimi lenitatem secuti fuerant; iidem profecto ab Augustino aliter defendi non poterant, nisi ipse Zosimus antea vindicaretur. Hinc antequam eosdem clericos ab impacta praevaricatione eximat, putasse quidem Pelagianos ait, novum et exsecrabile dogma Pelagianum vel Coelestianum persuaderi quorumdam Romanorum catholicis mentibus posse, quando illa ingenia (sub Zosimo) aliquanto lenius quam severior postulabat Ecclesiae [Col. 1033C] disciplina, tractata sunt. Tum rationem afferens cur ita lenius tractata fuerint a Zosimo, quem Romani clerici secuti sunt, eam a praevaricatione alienam ostendit; cum praesertim Zosimus agnitis ex fuga Coelestii ejus fraudibus et pervicacia, eum statim damnaverit: cui sententiae cum Romani clerici adhaeserint, praevaricati dici nequeunt, etsi praevaricatione notari possent si quid approbassent contra decretum Innocentii, cui jam sub hoc pontifice assensi fuerant. Ac proinde c. 4 concludit verbis paulo ante recitatis: Quomodo igitur . . . . Romani clerici praevaricationis arguuntur sub episcopo Zosimo, quasi aliud senserint in damnatione posteriori (cum hunc pontificem secuti sunt) quam quod sub Innocentio in priore senserunt? Quae Romanos clericos Juliani verbis impetitos a Zosimo satis distinguunt.

LII. Quod si duobus aliis in locis a Quesnello notatis ejusdem praevaricationis reus ab iisdem Pelagianis accusatus fuisse traditur etiam Zosimus, nullibi tamen invenietur jussionis terrorem objici, ubi [Col. 1033D] Zosimo praevaricatio imponitur, uti objicitur in eo testimonio, in quo de solis Romanis clericis agitur. Quid ita? Nempe quia hic jussionis terror, qui clericis Romanis injectus dicebatur, non manavit ex imperiali lege, quae Zosimi judicium praecesserit, ipsique pontifici cum clericis timorem incusserit; sed ex ipso Zosimi judicio prodiit, quo hic apostolica auctoritate usus sententiam in Pelagianos latam ab omnibus recipi jussit, omnesque praesertim clericos (etiamsi qui forte Pelagiano errori antea favissent) ad anathema in Coelestium atque Pelagium, eorumque errores dicendum ecclesiasticarum poenarum metu adegit. Ita quidem nonnullos Romae, qui ante Zosimi sententiam aliquem ejusmodi errorem defenderant, statim post ipsam, antequam imperialis lex ederetur, ejusdem sententiae, auctoritatis, ac anathematis metu conticuisse discimus ex Augustino epist. 191 ad Sixtum, n. 2. Nonnulli quippe eorum, ait, antequam [Col. 1034A] ista pestilentia manifestissimo etiam sedis apostolicae judicio damnaretur, vobis innotescere potuerunt: 893 quos nunc (id est post ejusdem sedis judicium) repente reticuisse perspicitis. Hos autem terrore adactos sequentia ostendunt. Cum enim de his incertum esset num recte sentirent, an metu conticescerent, lenius profecto, inquit, sunt tractandi. Quid enim eos terrere opus est, quos satis TERRITOS ipsa taciturnitas monstrat? Neque ideo tanquam sani praetereundi sunt diligentia medicinae, quorum vulnus in abdito est. Etsi enim terrendi non sunt, tamen docendi sunt; et quantum existimo facilius possunt, dum eis TIMOR severitatis doctorem adjuvat veritatis. Similia repetit epist. 194 ad eumdem Sixtum directa num. 2. Sermo ibidem est de illis qui cum Romae ante constitutionem Zosimi pravum dogma defendissent, etsi post eamdem constitutionem terrore tacuerunt, fratribus tamen ejusdem Sixti, id est Romanis clericis notissimi esse debebant. Hi ergo terrore ipsius constitutionis, seu apostolicae auctoritatis siluerant. Cum porro Romani [Col. 1034B] clerici post Zosimi sententiam in Pelagianos anathema dixissent, inter quos primus omnium anathema eis in populo frequentissimo pronuntiaverat ipse Sixtus, quem Pelagiani suum patronum antea jactaverant; hunc aliosque Romanos clericos pari ratione Zosimi sententia et anathemate territos ac praevaricatos iidem haeretici opponebant. Vides igitur quam perperam hic jussionis terror ad Honorii legem referatur; quod secundo probandum recepimus.

LIII. Unum superest Quesnelli (§ 25, num. 8) argumentum ex epistola S. Augustini 157, nunc 190, ad Optatum, num. 22, ubi cum recentes scripturae vocentur Zosimi litterae contra Pelagianos, has recens pervenisse in Africam colligit, nimirum dum ipsam epistolam scriberet vel in Mauritania, vel post ejusmodi iter. At cum certum est eas in Africam fuisse allatas dum Augustinus (Vide l. I de Grat. Christi, c. 1, et l. II Retract.) adhuc esset Carthagine, antequam in Mauritaniam pergeret; tum vero [Col. 1034C] eas pervenisse nondum soluto concilio plenario, ita ut ipsis litteris subscripserint episcopi ejusdem synodi habitae kalendis Maii anni 418, § 11 demonstrabimus. Litteras autem ante paucos aliquot menses acceptas recentes potuisse appellari quis ambigat? Quod si Augustinus timuit ne forte ipsarum litterarum exemplum ad eumdem Optatum missum fuisset, nihil movere debet: hic enim remotissimae civitatis episcopus fuisse videtur, et de ipsa Pelagiana causa non satis instructus. Confer ejus epistolae num. 22 et 23. Hinc inscriptio illa alterius epistolae Augustini ad eumdem Optatum e ms. codice Gottwicensi erutae, et insertae tomo XI novissimae editionis Venetae, in qua ipse Milevitanus episcopus vocatur, erronea est, et ex antiquiori ejusdem nominis et urbis episcopo perperam traducta. Immo ex eadem epistola, quae certe genuina est, ipsum Optatum Ecclesiae extra Africam fortassis praefuisse non improbabiliter quispiam conjiciet. Nihil ergo inter tot conjectationes, quas Quesnellus fuse et prolixe congessit, satis est [Col. 1034D] firmum ut ea convellantur quibus Zosimi sententiam adversus Coelestium atque Pelagium Honorii lege anteriorem, ipsamque legem non ab Africanis, sed ab eodem pontifice post Pelagianorum condemnationem ad ipsorum tumultus compescendos petitam, ostendimus. Idipsum vero multo luculentius confirmabitur ex sequentibus, cum synodum quae ad Zosimum post editam in illos constitutionem rescripsit, aut esse probabimus quae kalendis Maii canones condidit.



§ XI. Synodus plenaria, quae canones de gratia condidit kalendis Maii anni 418, eadem est ac illa quae post acceptam Zosimi Tractoriam ad eumdem rescripsit. Quarta synodus autumnalis anni ejusdem, cui Quesnellus hoc Africanorum rescriptum tribuit, excluditur. De numero Patrum ipsius synodi plenariae kalendarum Maii. Canones de gratia in ea editi, quatenus a sede apostolica fuerint approbati.
[Col. 1035A]

LIV. Zosimus damnatis Pelagianis in Romano judicio sub finem Martii, Tractoriam subinde lucubratam, certus de lege ab imperatore edenda, non multo post emisit ante finem Aprilis. Augustinus enim in epist. 215 ad Valentinum num. 2, post recensitas concilii Africani litteras ad Zosimum 895 scriptas, hujus rescripta commemorans ad totius orbis episcopos, haec ante plenariam synodum collocat, quae kalendis Maii breves canones constituit. Ejus (Zosimi) rescriptum ad totius orbis episcopos, et quod posteriori concilio plenario totius Africae contra ipsum errorem breviter constituimus. Quesnellus ut hoc testimonium declinet, § 34 ait: Non ob eam causam rescriptum (Augustinus) anteposuit concilio, quod anterius fuerit; sed ne rescriptum a scripto Africanorum disjungeret. At hoc osse inane effugium patebit, si Tractoria Zosimi ad totius orbis episcopos [Col. 1035B] in ipsa plenaria synodo recepta fuerit, eique Africani rescripserint. Hinc enim sequetur eam ante ipsam synodum missam fuisse, adeo ut eadem synodus rescribere potuerit.

LV. Zosimus quidem post damnationem Pelagianorum duas in Africam epistolas misisse traditur ab Augustino in epist. 190, n. 2: unam specialiter ad Afros, alteram universaliter ad omnes episcopos, id est Tractoriam. His litteris acceptis Africanos rescripsisse ad eumdem pontificem testatur S. Prosper in lib. contra Collatorem c. 5, n. 15, ubi fragmentum ex ipsa Africanorum epistola recitat: Erraverunt Afri episcopi ad eumdem papam Zosimum rescribentes, eumque in sententiae suae hujus salubritate laudantes, cum aiunt, etc. Hi profecto Afri cum rescripserunt, coacti erant in synodo. Cum Quesnellus ex suis praejudiciis credat Zosimi Tractoriam multo serius conditam, et in Africam allatam multo post synodum, quae canones constituit kalendis Maii; § 23 tertiam [Col. 1035C] synodum, quae ad Zosimum rescripserit, admittere cogitur, eamque vix celebrari potuisse ait ante autumnum anni 418, et, ut videtur, post reditum S Augustini ex Mauritania Caesareensi. Ita porro Augustinum deserit, quem duo tantum Alrorum concilia sub Zosimo contra Pelagianos habita tradidisse fatetur § 9, n. 2. Nos vero demonstrare posse nobis videmur eam synodum quae acceptis Zosimi litteris respondit, non aliam fuisse nisi illam plenariam quae kalendis Maii canones condidit.

LVI. Zosimi litteras acceptas et subscriptas fuisse a Patribus Africanis coactis in synodo plenaria, manifestum fit ex testimonio Aurelii Carthaginensis in epistola ad episcopos per Bysacenam et Arzugitanam provincias constitutos quae legitur in collectione hoc tomo edita cap. 17, ubi ex imperiali lege ab omnibus subscribendam esse ait Pelagianorum condemnationem, quam Zosimi Tractoria praeceperat; subscribendam, inquam, ab omnibus Africanis episcopis, sive quorum in synodalibus gestis subscriptio [Col. 1035D] jam tenetur, sive qui non potuistis eidem PLENARIO totius Africae interesse concilio. Exstabant ergo in synodalibus gestis subscriptiones episcoporum qui plenario concilio interfuerant. Porro synodus quae kalendis Maii vulgatos canones sanxit plenaria in omnibus nostrae collectionis mss. exemplis appellatur, et apud Dionysium universalis, quae vox eodem recidit: ex Africanorum enim locutione plenarium et universale promiscue accipitur, ut num. 28 monuimus. Hanc vero synodum plenarium illam fuisse quae Zosimi litteras recepit, atque damnationem Pelagianorum subscripsit, ut ne opus sit cum Quesnello astruere aliam plenariam synodum autumnalem anni 418, cujus nemo meminit, quaeque Augustino duas tantum synodos Africanam et plenariam astruenti repugnat, ex eodem S. doctore evincere possumus. Libros de Gratia Christi et de Peccato originali ab eo scriptos fuisse Carthagine certum est ex verbis [Col. 1036A] libri I, c. 1: Apud Carthaginem . . . ut potumus ista dictavimus. Ex libro autem Retractationum secundo, cap. 50, eosdem lucubratos discimus post Tractoriam ac judicium Zosimi, cujus quidem in iisdem libris mentionem facit. Porro eos libros digestos Carthagine, antequam Augustinus in Mauritaniam Caesareensem pergeret, patet ex Retractationum libris in quibus gesta cum Emerito in Mauritania Caesareensi post libros de Gratia, et Peccato originali recenset. In primo sane libro de Gratia. cap. 1, sese apud Carthaginem occupatissimum praefert; et in epist. 193 ad Mercatorem num. 1 easdem occupationes memorans, eas ante iter in Mauritaniam constituit. Ut autem, inquit, a Carthagine non rescriberem, non occasio defuit perlatorum, sed alia magis urgentia, donec inde proficisceremur, nos occupatissimos et intentissimos continebant. Cum vero inde digressi sumus, perreximus usque ad Mauritaniam Caesariensem, quo nos ecclesiastica necessitas traxit: qua occasione gesta cum Emerito 897 habita fuerunt. Vide lib. II Retract., c. 51. Igitur synodus [Col. 1036B] plenaria in qua accepta fuit Zosimi Tractoria et subscripta condemnatio Pelagianorum, illa est quae Augustini iter in Mauritaniam praecessit. Nulla alia synodus plenaria praecessit, nisi quae kalendis Maii canones constituit. Haec ergo, et non alia posterior autumnalis synodus, quae Tractoriam Zosimi recepit, eidem pontifici responsum dedit.

LVII. Illud unum hac in sententia difficultatem movere potest, tertiam Zosimi epistolam ad Africanos datam die 18 aut 21 Martii, cum ille nondum sententiam tulerat in Pelagianos, nec tractoriam scripserat, ab Africanis acceptam fuisse die 29 Aprilis. Quomodo igitur tam cito subsequi potuit Tractoria, cui exarandae non modicum tempus requirebatur? Haec autem difficultas facile adimetur, si res ita gestas dicamus, ut probabilius nobis videntur. Zosimi judicium sub finem Martii anni 418 ante Dominicam Palmarum institutum fuisse, ut Coelestius, si promissis staret, posset absolvi, et paschalibus [Col. 1036C] diebus communioni restitui, § 8 ostendimus. Eodem vero aufugiente judicium, ante diem 31 ejusdem mensis apostolica in ipsum et in Pelagianos sententia lata fuit, cui universus clerus Romanus suas subscriptiones adjecit. Sixtus presbyter inter omnes primus in frequentissimo populo adversus eosdem haereticos anathema pronuntiavit. Hujus rei fama statim in Africam praecucurrit, adeo ut Zosimi litterae post ipsam famam eo pervenerint. Hinc Augustinus epist. 194 ad eumdem Sixtum, num. 1, ait: Te priorem anathema eis in populo frequentissimo pronuntiasse eadem fama non tacuit. Dein cum litteris apostolicae sedis de illorum damnatione ad Africam missis, tuae quoque litterae ad venerabilem virum Aurelium consecutae sunt. Quis non videat a die circiter 30 Martii famam ita citius, occasione aliqua oblata, potuisse in Africam pervenire, ut (qui sunt itinerum maritimorum expeditiores exitus) ante kalendas Maias eorum condemnatio Africanis certo innotuerit? Cum itaque plenaria synodus jam coacta esset, eo quod [Col. 1036D] sub hoc tempus post Pascha, cum sperabantur Romana responsa, indicta fuisset; ipsis kalendis Maii editi fuerint canones de gratia, quibus Africani Patres apostolicae sedis judicio concinentes, in Pelagiana dogmata anathema pronuntiarunt. Cum porro Zosimi Tractoria ob ea quae continebat, maturius studium postularet; idcirco non statim post judicium in Africam missa fuit, sed aliquanto post. Interim vero plenariae synodi Patres post editos canones, cum apostolicae sedis litteras certo afferendas intelligerent, quibus nomine ipsius synodi plenariae respondendum erat; ne diutius universi episcopi qui ad concilium congregati sunt tenerentur, ab universo concilio judices ternos de singulis provinciis eligendos decreverunt, qui omnes cum sancto sene Aurelio universa cognoscant; a quo petiit universum concilium, ut cunctis sive gestis quae confecta jam sunt, seu EPISTOLIS ipse subscribat. Vide Codicem Africanum c. 127. Hi [Col. 1037A] cujusque provinciae delecti judices, qui totius plenariae synodi auctoritatem obtinebant, et alii forte etiam non pauci qui aliquandiu exspectandum censuere, non multo post kalendas Maias Zosimi litteras videntur accepisse, eisdemque acceptis Pelagianorum condemnationem subsignasse, ac ad pontificem dedisse responsum: nisi quis forsitan malit credere Zosimi litteras, quas citius in Africam deferri intererat, eo pervenisse ante ipsas kalendas Maias, ita ut eodem die kalendarum a tota synodo rescribi potuerit. Quidquid autem sentire libeat, semper erit verum eam synodum plenariam quae subscripsit Zosimi litteras, seu Pelagianorum condemnationem, et ad eumdem respondit, non aliam esse nisi hanc quae canones condidit, quamque secundam Africanorum synodum sub Zosimo Augustinus memorans, plenariam appellavit. Commentitia igitur est alia synodus plenaria sub eodem pontifice sub autumnum hujus anni 418, in quod tempus dilatam fuisse responsionem ad Zosimi litteras, quas [Col. 1037B] jamdiu ante acceptas vidimus, incredibile est. Nullam sane aliam plenariam synodum sub Zosimo habitam, confirmari etiam potest ex Codice canonum Ecclesiae Africanae, ubi post illam kalendarum Maii anni 418 alteram plenariam refert anni sequentis 419. celebratam sub Bonifacio mense Maio die 25.

LVIII. Hujus nostrae synodi Patres praeter Aurelium Carthaginensem, et Donatianum Teleptensem fuisse 203 in mss. nostrae collectionis legitur. Exemplar 899 quod Photius vidit, numerum 224 praeferebat. Cum vero unicus Photii codex Graecam versionem contineret, error in hanc versionem facilius irrepere potuit, quam in nostra antiqua et plura Latina exemplaria, quae numerum 203 constanter exhibent. Sirmondus in notis posthumis ad capitula de gratia, quae Coelestini epistolae subjiciuntur, insertis a P. Labbeo tom. III Concil. editionis Venetae, col. 477, antiquam collectionem Corbeiensem allegat in qua hujus synodi canones contra Pelagianos [Col. 1037C] descriptos testatur. Exstant canones iidem in codice Corbeiensis monasterii hoc titulo: Incipiunt constituta synodi Carthaginensis episcoporum 214. Placuit omnibus episcopis qui fuerunt in sancta synodo Carthaginensis Ecclesiae constituti, ut quicunque dicit Adam primum hominem immortalem factum, etc., ut in primo canone. Hinc in synodo plenaria quae confecit laudatos canones, Patres 214 adfuisse creduntur, ita ut nostrorum codicum et Photii numerus corrigendus sit. At cum numerum Patrum 214 a Prospero tribus in locis semper memoretur dum allegat synodum Africanam quae Zosimi judicium praecessit, nec eumdem numerum unquam afferat cum laudat posterioris synodi canonem et rescriptum Africanorum ad Zosimum; hic profecto auctor multo antiquior, qui utriusque synodi gesta prae oculis habuit, in eo Patrum numero priori tantum synodo assignando deceptus non facile dici potest ob unius ms. Corbeiensis inscriptionem, quae eum numerum alteri synodo [Col. 1037D] kalendarum Maii assignat: cum praesertim in hoc ipso numero nec cum Photii, nec cum nostrae collectionis exemplaribus codex Corbeiensis conveniat. Illud potius et probabilius suspicari licebit, auctorem collectionis Corbeiensis, cum non aliam synodum Carthaginensem anni 418 cognosceret nisi hanc Maio mense celebratam, cujus quidem solius mentionem facit concilium Carthaginense anni 419, nec in ea reperisset certum numerum Patrum a Dionysio quoque praetermissum, vel non inventum; putasse eum numerum Patrum 214 qui a Prospero notatur, eidem synodo kalendarum Maii convenire, cum tamen ad anterius ejusdem anni concilium Africanum pertineat. Neque rari sunt ejusmodi errores in collectionibus antiquis. In vetustissimo codice Veron. 59, statuta antiqua, quae Africanis conciliis ascribi non posse alibi ostendimus, referuntur ex synodo Carthaginis Africae Honorio XII et Theodosio VIII coss.: est consulatus anni 418. Id autem cum in aliis similibus [Col. 1038A] codicibus nacti essent alii collectores, eadem statuta ascripserunt Patribus 214, quos apud Prosperum invenerunt tributos concilio Carthaginensi anni 418. Sic in collectione ms. Vat. Palat. 574 legitur: Synodus Africana episcoporum 214. Statuta Ecclesiae antiqua. Et in mss. Vat. 1341 Coisliniano, aliisque collectionum Hispanicae et Isidorianae, quae eadem statuta assignant concilio Carthaginensi IV, habetur: Synodus Carthaginis Africae IV, ab episcopis 214. Sicut autem hic numerus ex Prospero sumptus, iisdem statutis perperam affictus agnoscitur; ita aeque male in ms. Corbeiensi praefixus videtur synodo kalendarum Maii, cum ex Prospero alii anteriori concilio vindicandus sit.

LIX. Nunc de canonibus ejusdem synodi pauca. Hos in plenaria synodo kal. Maii, non vero in anteriori Africana conditos superius probavimus. Canonem de parvulis sine baptismo decedentibus, praeter Quesnellum satis vindicasse videmur in Tractatu de Collectionibus part. II, c. 3, § 7. Ad hanc synodum [Col. 1038B] pertinent illa Augustini in epist. 215 ad Valentinum n. 2: Et quod posteriori concilio plenario totius Africae contra ipsum (Pelagianum) errorem breviter constituimus. Voces breviter constituimus canones indicant in quibus Pelagianorum errores paucis verbis configuntur. Horum scilicet canonum vis et sententiae fusius constitutae fuerant in anteriori concilio Africano, cujus constitutiones et decreta synodicae relationi inserta contra haeresim Pelagianam laudat S. Prosper, quaeque ad Zosimum directa et ab eodem approbata testatur in Chronico. Concilio, inquit, apud Carthaginem habito 214 episcoporum, ad papam Zosimum synodalia decreta perlata, qui us probatis, per totum mundum haeresis Pelagiana damnata est. Haec autem decreta brevioribus canonibus digesta fuere in concilio plenario.

LX. Auctor capitulorum de gratia, § 7, tres ex iisdem canonibus recitans, 901 eosdem quasi proprios apostolicae sedis affirmat. Hinc ipsos a Zosimo approbatos [Col. 1038C] in Tractoria, aut, ut P. Constantius existimat, in eadem insertos quispiam judicabit; cum praesertim idem auctor capitulorum in praefatione professus sit se ex Africanis synodis quasdam sententias allatarum, quas utique suas fecerunt apostolici antistites, dum probarunt. Quod si perinde accipiendum sit, vel jam antea iidem canones a prima synodo Africana conditi et ad Zosimum missi dicendi essent, ut in Tractoria probarentur, vel haec Tractoria multo serius data credi deberet, post acceptos scilicet a plenaria synodo eosdem canones, quos approbavit, vel insertos recepit: quod utrumque nostrae sententiae jam constitutae adversatur. Verum animadvertimus eumdem capitulorum auctorem § 5 longum fragmentum afferre ex epistola synodi plenariae, qua Zosimo post Tractoriam rescriptum fuit. Haec quoque epistola ex ejusdem auctoris praefatione censeri profecto debet inter Africana documenta, quae sua fecerunt apostolici antistites, dum probarunt. [Col. 1038D] Sicut autem haec a Zosimo probata dici potuit, licet in Tractoria nec laudata, nec inserta fuerit; ita etiam de canonibus memoratis censendum, quos quidem ab Africanis cum illa epistola (ut par est credere) ad eumdem pontificem missos, eadem ratione qua epistola receptos et approbatos putamus. Mss autem erat ea documenta, quae a Romanis pontificibus probabantur, in apostolicis scriniis condere. Ita S. Cyrilli epistolam ad Coelestinum, cum ab hoc pontifice approbata fuisset, ut liquet ex hujus epist. 12 apud P. Coustantium, apostolica scrinia susceperunt, Leone teste epist. 69, c. 1. Ipsa capitula de gratia eadem ratione olim probata, quia in iisdem scriniis fuerunt recepta, adeo ut Hormisdae in litteris ad Possessorem satis fuerit ipsa scrinia, in quibus custodiebantur, memorare, ut ea probata significaret. De arbitrio tamen libero, inquit, et gratia Dei quod Romana, id est catholica, sequatur ac servet Ecclesia . . . . in scriniis ecclesiasticis expressa capitula [Col. 1039A] continentur: quae si tibi desunt, et necessaria creditis, destinabimus. Alia vero fortiori ratione nostros canones ab apostolica sede probatos putamus, quia nimirum teste Prospero paulo ante laudato, probata fuerunt a Zosimo in Tractoria synodalia decreta ad eumdem missa ex concilio Africano. Cum vero in his decretis vis et sententiae ipsorum canonum fuissent expositae, ut saepius monuimus, his probatis in Tractoria Zosimi, ipsos canones approbatos agnoscimus.



§ XII. P. Coustantii systema de rebus sub Zosimo gestis expensum. Rerum gestarum ordo, ac breve compendium.

LXI. Nunc P. Coustantii, qui tomo I Epistolarum Romanorum pontificum, pag. 987, in mediam quamdam sententiam abiit, systema expendendum est, ne cui forte argumenta ejus sine responsione praetermissa, aliquam de hactenus constitutis dubitationem injiciant. Sic autem res sub Zosimo gestas putat. Censet Africanos acceptis duabus primis Zosimi epistolis [Col. 1039B] synodum coegisse mense Novembri anni 417, eique tribuit litteras ad eumdem pontificem, quae in tertia hujus epistola voluminis nomine designatae, a Marcellino Romam allatae fuerint cum Paulini libello. His autem litteris eadem omnino ascribit quae nos § 5 asseruimus epistolae Aurelii et aliorum episcoporum sine concilii proprie dicti forma datae mense Novembri. Porro huic epistolae Zosimum respondisse scribit alia epistola signata die 21 Martii, et ab Africanis accepta die 29 Aprilis. Addit hos triduo post habuisse synodum kalendis Maii, ac in ea constituisse canones, quos cum pleniore instructione ad Zosimum direxerint. Hoc vero concilium kalendarum Maii illud esse existimat quod Africanum ab Augustino appellatur, cuique tribuenda sint quae S. Prosper adjudicat synodo episcoporum 214. Hinc porro Zosimus detectis Coelestii dolis, ac multo apertius ex ejus fuga, qua judicium declinavit, omisisse 903 creditur celebrem Tractoriam exeunte Julio anni ejusdem. Tandem [Col. 1039C] hac Tractoria accepta Africanos gratulatorias ad eumdem pontificem litteras tradidisse arbitratur circa finem Augusti.

LXII. Hoc autem systema pluribus nutat. Primo Zosimus in tertia epistola ad Africanam synodum scripta die 21 Marti anni 418, duas Africanorum epistolas distinguit, unam anteriorem, quam isti prioribus ipsius pontificis litteris reddiderunt, posteriorem alteram, quae per Marcellinum novissime allata volumen vocatur. Sic enim loquitur: Omnem ejus (Coelestii) petitionem prioribus litteris, quas vobis misim s, putavimus ac novimus explicatam: satisque ILLIS SCRIPTIS, quae ad illa [lege ad illas] RESCRIPSERATIS, credidimus esse responsum. Haec primam Africanorum epistolam, quam ad priores Zosimi litteras rescripserant, designant. Coustantii interpretatio, qua in notis indicari putat epistolam Africanorum ad Innocentium datam anno 416, nimis violenta est, et ab obvio verborum sensu aliena: Afri enim ad Innocentium scripserant, non autem rescripserant. Pari quoque interpretandi [Col. 1039D] violentia idem auctor col. 976, not. h. de Afrorum litteris ad Innocentium intelligenda existimat illa ipsius epistolae Zosimi, quibus cuncta se reliquisse ait in eodem statu in quo dudum fuerant, ut illa quae a vobis ad nos missa erat, obtestatio servaretur. Ubinam Afri in litteris ad Innocentium obtestati fuerant, ut omnia in eodem statu servarentur? Id autem primae epistolae ad Zosimum optime congruit, qua illi tempus petentes ad synodum cogendam, et ad documenta transmittenda opportunum, ne quid interim novi fieret, obsecrati sunt. Quod sane postea animadvertens idem Coustantius in notitia scriptorum ad Zosimum pertinentium num. 6, col. 988, seipsum quodammodo corrigens, hanc obtestationem primae Afrorum ad Zosimum epistolae insertam fatetur. Tum praemonentes, inquit, sinceram non esse illius (Coelestii) fidem: ZOSIMUM OBTESTABANTUR, ne illum praepropere absolveret; sed res in eo relinqueret statu in [Col. 1040A] quo ante novissimam cognitionem erant. Dum porro Zosimus mox post mentionem priorum litterarum, quas Afri rescripserant, subdit: Sed POST missae, per Marcellinum subdiaconum vestrum epistolae omne volumen volvimus, quo aliquando perlecto, etc., adverbio post secundas litteras posterius directas manifeste significat. Non ergo una tantum, sed duae epistolae diverso tempore ante diem 21 Martii ab Africanis missae admittendae sunt; et secunda solum voluminis nomine indicata, a Marcellino Romam allata fuit.

LXIII. Deinde verba omne volumen, quo aliquando perfecto, palam innuunt secundam epistolam fuisse eam fusiorem relationem Africanae synodi, cui documenta ad totum negotium explicandum utilia annexa fuere. Male ergo haec relatio a Coustantio transfertur ad synodum kalendarum Maii. Igitur prior epistola brevior congrue a nobis tributa fuit Aurelio aliisque Africanis, qui citius post acceptas duas priores Zosimi litteras rescribendum putarunt, petentes ut tempus concederetur ad congregandam synodum, [Col. 1040B] et ne quid interea praejudicii fieret. Altera vero est epistola ipsius synodi habitae ineunte anno 418. Sic probe intelligitur cur Marcellinus post hanc synodum ex Africa dimissus Romam pervenerit circa medium Martium: cum in Coustantii sententia, si discessisset ante medium Novembrem, quatuor menses ejus itineri essent tribuendi; quod omnino incredibile est.

LXIV. Multo autem magis est incredibile synodum Africanam quae ad Zosimum instructiones et documenta necessaria direxit, habitam fuisse kalendis Maii. Nunquid enim in re tanti momenti, quae maximam sollicitudinem postulabat, tandiu indormuisse credemus Patres Africanos, ut acceptis Zosimi litteris mense Novembri anni praecedentis, quae expeditam responsionem exigebant, synodum et rescripta in sex menses distulerint? Quid quod synodus kalendarum Maii plenaria, seu universalis in omnibus codicibus inscribitur; haecque illa est quam plenariae nomine Augustinus designans, distinguit ab anteriori [Col. 1040C] Africana, quae ad Zosimum antea scripserat? Aliud etiam mirificum in eo accidit, quod synodum quae ad hunc pontificem post Tractoriam gratulatorias litteras dedit, ut ipse putat, ante finem Augusti, sic Coustantius describit n. 24, col. 998: Episcopi Africae, qui post concilium Carthaginense kalendis 905 Maiis, ipsius concilii decreto terni ex singulis provinciis Carthagine permanserant, cum ibi accepissent proximas Zosimi epistolas (id est Tractoriam), adjunctis sibi, ut videtur, episcopis, quos festinato vocare potuerunt, gratulatorias ad eumdem papam litteras rescripserunt. Haec significare videntur eam synodum quae in ejus sententia ad Zosimum ante Tractoriam scripsit kalendis Maiis, legatis constitutis productam usque ad finem Augusti, post Tractoriam ad eumdem Zosimum rescripsisse. Ita uni eidemque synodo tribuit quae duabus asserenda fuerant; eamdemque vult esse simul et Africanam quae scripsit, et plenariam quae rescripsit ad Zosimum, cum altera ab altera apud Augustinum et alios distinguatur. Quod si hanc synodum quae [Col. 1040D] post Tractoriam rescripsit, ab illa kalendarum Maii diversam velit; huic tribuenda erunt ea quae eidem adjudicat Augustinus epist. 47, nunc 215, n. 2: Quod posteriori concilio plenario totius Africae contra ipsum errorem breviter constituimus. Haec autem, quae canones indicant contra Pelagianam haeresim constitutos kalendis Maiis, porperam referrentur ad posterius concilium plenarium, cujus nulla est apud antiquos mentio.

LXV. Adde tandem legem Honorii adversus Pelagianos datam pridie kalendas Maii. Hujus legis apud Coustantium hac occasione ne verbum quidem. Haec autem vel maxime ejus sententiam evertit. Ea enim quae rescriptum, et responsum vocatur (Vid. supr., num. 40), ab aliquo procul dubio post damnatos Pelagianos petita fuit. In Coustantii autem sententia petita non fuit nec a Zosimo, nec ab Africanis: siquidem hi post ipsam legem in concilio kal. Maii [Col. 1041A] canones contra Pelagianos condentes ad Zosimum scripserint, ille vero condemnationis sententiam tulerit multo post. Praeter quam quod Coelestio vi ejusdem legis e Romana urbe expulso, nihil erat quod culparetur, si vocatus ad audientiam a Zosimo, non adfuit; nec turpis fuga eidem imputari potuisset. Vides ergo quam multa Coustantii systema revincant (Vid. supr., num. 43).

LXVI. Nunc paucis proponemus totam rerum sub Zosimo gestarum seriem quam in his observationibus fusius constituimus. Allatis in Africam a Basilisco sub initium Novembris anni 417 primis Zosimi litteris, quibus idem pontifex Coelestii dolis circumventus, intra duos menses accusatores ejus Romam evocabat, Aurelius cum episcopis aliquot, qui erant Carthagine, vel citius accurrere potuerunt, epistolam statim dedit ad Zosimum qua tempus ad cogendam synodum totius Africae idoneum postulavit. Hae litterae mox transmissae fuerunt ad eumdem pontificem per Basiliscum, qui exsecutus pontificia mandata [Col. 1041B] in Urbem rediit. Is quidem Paulinum Coelestii praecipuum accusatorem convenerat die 2 Novembris. At libellus Paulini una cum rescriptis Africanae synodi, quae non ita cito congregari poterat, transmittendus, die 8 Novembris non Basilisco Romanae Ecclesiae subdiacono traditus fuit, sed Marcellino subdiacono Carthaginensi, qui ad ea rescripta Romam perferenda erat de tinatus. Mox indicta ab Aurelio totius Africae synodus congreganda ineunte anno sequenti post natalitia festa. Haec, quae Africana ab Augustino vocatur, cuique S. Prosper tribuit Patres 214, prolixam relationem cum opportunis documentis ad Zosimum misit per laudatum Marcellinum subdiaconum. Zosimus utrique Africanorum epistolae paucis respondit [Col. 1042A] die 18 vel 21 Martii, plura dein rescripturus post judicium atque sententiam. Itaque de tota re satis jam instructus Coelestium ad audientiam vocat, ut si ea quae se damnaturum in prima cognitione spoponderat, condemnaret, absolveretur, et in proximo Paschate sacris communicaret. Cum vero is fugiens se subtraxisset examini, condemnationis sententiam in ipsum, et in magistrum ejus Pelagium Zosimus pronuntiavit sub finem ejusdem mensis Martii, Tractoriam, qua totum hoc negotium explicarerur, quam citius editurus. Cum Pelagiani sua spe frustrati ingentes turbas in Urbe excitassent, idem pontifex ad imperatorem scripsit, ut data lege haereticos compesceret, ac Tractorie edendae obsequium atque obedientiam conciliaret. Data ab Honorio lex die 30 Aprilis. Interim Romani judicii fama in Africam citissime pervenit sub idem circiter tempus quo tertia Zosimi epistola accepta fuerat, nimirum sub finem Aprilis. Africani, qui circa hoc tempus afferenda praesenserant Romana responsa, jam congregati in [Col. 1042B] plenaria synodo, hoc nuntio accepto, kalendis Maii canones ediderunt. 907 Dein ex unaquaque provincia electi judices, qui pleniores Zosimi litteras exspectantes, ipsius plenariae synodi nomine gratulatoriam epistolam ad eumdem redderent atque subscriberent. Id autem factum fuit non multo post, cum duae pontificiae epistolae acceptae fuerunt, altera peculiaris ad Africanos scripta, altera generalis ad totius orbis episcopos. Immo huic secundae epistolae omnes in ipsa plenaria synodo adhuc residentes, ex mandato pontificis subscripserunt. Hic gestorum ordo quam probe conciliet omnia, quae in aliis systematibus nequaquam cohaerent ex antea constitutis quisque facile intelliget.



DISSERTATIO DECIMA QUARTA. DE VARIIS FIDEI LIBELLIS IN ANTIQUO ROMANAE ECCLESIAE CODICE CONTENTIS; Ubi ex occasione de auctore libelli fidei, qui vulgo dicitur Symbolum sancti Athanasii, conjecturae in medium adducuntur.
[Col. 1041]

[Col. 1041C] 909 Multa sunt quae antiqui Codicis Romani editionem catholicae Ecclesiae utilem commodamque reddant: nec hujus utilitatis pars haec minima est, quod plures habeat libellos fidei vel ante nunquam in lucem editos, vel editis longe emendatiores. Sed istud gloriae imprimis Ecclesiae Romanae cedit, quod in hujus codicem libelli plures olim conjecti, contra apostolicae sedis aemulos adversariosque perspicue docent, ad primariam illam cathedram velut ad totius communionis catholicae centrum semper confluxisse catholicos omnes; et si quid uspiam concertationis in Ecclesia nasceretur de aliquibus fidei capitibus, Romanum pontificem jure merito ab iis rationem suae fidei poposcisse, qui in publicam erroris admissi suspicionem venerant; si modo communionis apostolicae participes esse vellent.

I. Symbolum apostolorum.---Ac primum quidem mirabitur aliquis nullum in eo Romanae Ecclesiae Codice locum esse datum symbolo apostolorum, quod Ecclesia Romana intemeratum semper custodit et servat: [Col. 1041D] nec ullam ejusdem in illo memoriam haberi, nisi in istis sancti Ambrosii verbis quae in ejus epistola ad Siricium papam leguntur in capitulo 31 Condicis. Causam puto eam esse quam Rufinus idem symbolum explicans suggerit, scribens (Comment. in symbolum): Idcirco non scribi chartulis atque membranis, sed retineri cordibus, tradiderunt: ut certum esset neminem haec ex lectione, quae interdum pervenire etiam ad infideles solet, sed ex apostolorum traditione didicisse. Eadem ferme Petrus Chrysologus serm. 62 symbolum expendens: Symbolum fidei, inquit, sola fide firmatur: non litterae, sed spiritui creditur; et [Col. 1042C] mandatur cordi, non chartae: quia divinum creditum humana non indiget cautione.

Ne tamen intactum praetermittamus apostolicum istud symbolum, quae variis de eodem locis sparsa habentur apud Leonem, 910 huc sub uno conspectu collecta conjiciemus.

Observo igitur primo loco, septies ad minus de eo mentionem factam a sancto Leone, tomi primi pag. 81, 176, 238, 273, 803, 837, 858, 1137, 1242.

2. Vocari ab eo Regulam catholici et apostolici symboli: serm. 23 (nunc 24), seu de Nativit. Dom. 4, cap. 6.

3. Appellatur absolute symbolum: serm. 45 (nunc 46), seu 8 de Quadrag., cap. 3: Hoc fixum habete in animo, quod dicitis in symbolo.

4. Regula fidei dicitur per auctoritatem apostolicae institutionis accepta: serm. 60 (nunc 62), seu de Passione 11, cap. 2. Hac, inquit, fidei regula, quam in ipso exordio symboli per auctoritatem apostolicae institutionis accepimus.

[Col. 1042D] 5. Expressius asserit idem symbolum a sanctis apostolis esse institutum, serm. 93 (nunc 96), seu tractatu contra Eutychen in basilica Anastasiae, cap. 1. Dominicae, inquit, incarnationis negatores, et instituto a sanctis apostolis symbolo repugnantes.

6. Brevem et perfectam confessionem, duodecim apostolorum totidem signatam sententiis, ita ep. 27 (nunc 31) ad Pulcheriam, cap. 4. Siquidem, inquit, ipsa catholici symboli brevis et perfecta confessio, quae duodecim apostolorum totidem est signata sententiis, tam instructa sit munitione coelesti, ut omnes haereticorum opiniones solo ipsius possint gladio detruncari. [Col. 1043A] Cujus symboli plenitudinem, si Eutyches puro et simplici voluisset corde concipere, etc.

7. Vocatur symbolum salutare et confessio, in epistola 97 (nunc 124), ad monachos Palaestinos, cap. 8. Obliti, inquit, salutaris symboli et confessionis, quam pronuntiantes coram multis testibus sacramentum baptismi suscepistis.

8. Eutychi exprobrat in ep. 24 (nunc 28), ad Flavianum, cap. 1, quod ne ipsius quidem symboli initia comprehendit: et quod per totum mundum omnium regenerandorum voce depromitur, istius adhuc senis corde non capitur. Et cap. 2: Illam saltem communem 911 et indiscretam confessionem sollicito recepisset auditu: qua fidelium universitas profitetur, credere se in Deum Patrem omnipotentem, et in Jesum Christum Filium ejus unicum, Dominum nostrum, qui natus est de Spiritu sancto et Maria Virgine. Quibus tribus sententiis omnium fere haereticorum machinae destruuntur.

9. Ex descripsis S. Leonis verbis ad monachos Palaestinos, ad Flavianum Constantinopolitanum, ad [Col. 1043B] Pulcheriam Augustam, et ad Aegyptios in serm. 93 (nunc 96), manifestum est in ea fuisse pontificem sententia, omnes quotquot erant per orbem universum Ecclesias eodem quo utebatur Romana symbolo apostolico pariter usas esse in traditione symboli ante baptismum: de quo vide doctissimum Vossium in dissert. 1 de tribus Symbolis, thesi 30, qui contrariam amplexus est opinionem. Nec enim de his plura dicere animus est. Ad libellos igitur fidei quos habet Codex transimus.

II. Nicaenum symbolum.---Primus est, Expositio fidei Nicaenae, quae [(a) 1Kb] in primo capitulo habetur. Est ex eadem omnino versione, ac ea quae legitur in prisca illa Justelli canonum editione Latina, quam Dionysianae attexuit: diversa est autem ab altera quae a S. Leone inserta est suae ad Leonem Augustum epistolae [Col. 1044A] 134 (nunc 165), cap. 3, et huic Leoninae concinit Professio fidei Nicaeni concilii, quae habetur in Codice canonum Africano Graeco-Latino quem Justellus edidit.

III. Constant. symbolum.---Secundum locum habet Constantinopolitanum symbolum quod describitur in 912 capitulo 25 inter acta concilii Chalcedonensis: cui subjungitur expositio Dominicae incarnationis, ex versione magnam partem nondum ante edita, quam Chalcedonenses Patres condiderunt. De illo Constantinopolitano symbolo abunde Joannes Vossius in dissertatione tertia de Symbolis.

IV. Libellus contra Pelagianos.--- [(b) 2Kb] Libellum fidei non temere appellaveris scriptum illud quod habetur capitulo 18 Codicis, continetque duodecim capitula, quae damnare compulsus est Pelagius, et oppositos totidem catholicae doctrinae articulos, quos amplecti se professus est, ut suum imminenti anathemati caput subtraheret. Antonius Augustinus in Epitome juris veteris lib. II, tit. 40, cap. 27, ut Pelagii [Col. 1044B] dogma describeret, iisdem capitulis in compendium missis utitur, eaque refert tanquam ex concilio Carthaginensi aliquo, quod post epistolam S. Leonis 72 in veteri editione (Merliniana scilicet Isidori) excusum fuisse testatur: an ex conjectura tantum excerptum illud tribuat Carthaginensi synodo, an vero ita inscriptum alibi repererit, non apparet. Sed aliquid istiusmodi jampridem auguratus sum, cum ea capitula legere mihi contigit in mss. Grimanico, Victorino, Cisterciensi, et in utraque editione Merliniana Conciliorum Isidori Mercatoris anni 1525 et 1535, una cum epistola Aurelii Carthaginensis episcopi ad episcopos Byzacenae et Arzugitanae provinciarum. Cum enim haec epistola dictis capitulis juncta illic reperiatur, procul dubio ad idem negotium pertinere necesse pene est existimare [(c) 3Kb] . Porro epistola illa Aurelii [Col. 1045A] 913 hac occasione scripta est. Postquam sententia Zosimi adversus Pelagianos Romae lata fuisset, et illinc ad Africanos episcopos transmissa a Romano pontifice opera Leonis nostri tunc acolythi, plurimi etiam episcopali honore fulgentes tam decretis sedis apostolicae, quam concilio Carthaginensi adhuc reluctari, damnatumque dogma secretis disputationibus asserere non veriti sunt. Qua de re monitus Honorius imperator statim ad Aurelium rescriptum misit notatum Monaxii et Plintae consulatu, hoc est an. 419, quo quidem omnes episcopi ad subscribendum damnationi Pelagianorum cogerentur, nisi episcopatu dejici, expelli civitatibus, et communione privari vellent. Quo accepto Aurelius scripsit episcopis provinciarum Byzacenae et Arzugitanae, misitque pariter imperatoris edictum, cujus lectione intelligerent quemadmodum unusquisque eorum subscribere deberet haereticorum damnationi, sive quorum synodalibus gestis Carthag. concilii anni praecedentis subscriptio jam tenebatur, [Col. 1045B] sive qui non potuerant eidem plenario totius Africae interesse concilio. Unde conjicimus hanc subscribendam formulam propositam ab Aurelio fuisse, quae olim oblata fuerat Pelagio in concilio Diospolitano, et duodecim articulis continetur huic epistolae subjectis. Quod Augustino auctore factum fuisse facile credet, qui meminerit hanc subscriptionem quasi appendicem fuisse ac supplementum Carthaginensis concilii, cui dux Aurelius, ingeniumque Augustinus erat, ut de eo loquitur Prosper: totamque illius negotii molem Augustino incubuisse: qua de causa imperatorium illud edictum, non ad solum Aurelium destinatum fuit, sed etiam ad Augustinum. 914 Atque ut credam assumptam fuisse hanc formulam, suadet praeterea necessitas subscribendi quae iis etiam episcopis imposita est qui concilio posteriori Carthaginensi interfuerant. Iterata enim subscriptio otiosa videretur, si iisdem capitulis quibus jam eorum plerique in synodo subscripserant, iterum subscribere cogerentur. Ex his colliges quam ob causam in illis [Col. 1045C] codicibus S. Leonis quos vidit Antonius Augustinus, capitula illa Carthaginensi concilio tribuuntur: quia scilicet subscribenda proposita sunt ad corrigendam pervicaciam eorum praesertim episcoporum qui illi synodo restiterant: quia missa ad eosdem episcopos qui synodum conflarant, et ejusdem, ut diximus, portio quaedam ac complementum fuere. Inventa sunt autem tam epistola Aurelii quam articuli eidem subjecti inter S. Leonis scrinia; unde factum est ut ejusdem operibus insererentur: quia cum in Africa, quo anno superiori jam mediam partem elapso profectus erat damnationem Pelagianorum perlaturus, forte adhuc tunc temporis moraretur, quando ad Aurelium pervenit imperatoris edictum, et Aurelii ad episcopos Africanos scripta directa sunt, cum capitulis subscribendis, eorumdem exemplar secum Romam detulit, de totius negotii illius tam operosi fine ac successu ex ipsorum actorum inspectione certiorem facturus summum pontificem. Quibus capitulis et ipse, summus [Col. 1045D] postmodum pontifex factus, uti potuit ad exstinguendos compescendosque Pelagianorum motus per ea tempora reviviscentes.

Venit enim in mentem propositam fuisse a sancto Leone [(a) 2Kb] hanc fidei formulam cui subscriberent Pelagiani communionem Ecclesiae 915 recepturi: sive ea occasione de qua epist. 6 (nunc 1) ad Aquileiensem [Col. 1046A] episc. sive alia, assumptamque eo consilio fuisse ab illo partem epistolae 106 S. Augustini ad Paulinum. Haec a S. Leone fuisse proposita, ut suspicer facit, quod illa inter epistolas sancti hujus pontificis edita habentur in collectione Merliniana Conciliorum seu Isidori Mercatoris, Parisiis an. 1524 et 1535 typis excusa, et in mss. codd. epistolarum ejusdem, Victorino, Cisterciensi, et nostro Grimanico, qui postremus cum satis accurate servet ordinem temporis quo unaquaeque epistola scripta est, hoc lemma descriptum habet statim post epistolam ad Dioscorum vel hoc ipso anno 444, vel sequenti scriptam, quaeque prima est in hoc ms. cod. Et licet compendiosior videatur iste libellus, quam ut callidissimorum haereticorum confessioni sufficeret propter posteriores Pelagii et Juliani errores recentioribus libris expressos; potuit tamen S. Leo existimare magis illum assumendum esse, quam novum condendum, 1o propter S. Augustini auctoritatem, a quo excerptus erat; 2o quia Pelagianorum antesignano propositus olim [Col. 1046B] fuerat a Patribus Diospolitanis, quos minime omnium infensos habuerat Pelagius: et postea episcopis Africanis ab Aurelio jussu imperatoris missa, ut mox dicemus; 3o quia Romano canonum Codici insertus habebatur inter caetera monumenta, quae sibi propria fecerat sedes apostolica. Est enim in capitulo 18 cum eodem titulo, sequiturque epistolam Aurelii Carthaginensis ad Africanos episcopos provinciarum Byzacenae et Atzugitana; qua ad certam formulam adversus Pelagianos subscribendam eos compellat suo imperatorisque nomine. 4o Praecipua catholici dogmatis capita libello continentur: quibus si semel acquiescerent Pelagiani, aliis capitibus, quae ex illis fluebant, non aegre erant assensuri. Quod et Augustinus ipse indicat in lib. de Haeresibus ad Quodvultdeum cap. 88. Pelagianorum haeresim iisdem fere capitibus damnatis a Pelagio coram synodo Diospolitana, circumscribit; haec statim subdens: Objiciuntur eis, inquit, et alia nonnulla; sed ista sunt maxime, [Col. 1046C] ex quibus intelliguntur etiam illa vel cuncta vel fere cuncta pendere.

Haec capitula excusa reperies primum quidem apud S. Augustinum epist. 106 ad Paulinum, tum a Margarino de la Bigne in utraque editione Conciliorum Isidori post epistolam Aurelii, quae inter Leoninas 72 ibi numeratur. Haec etiam Gabriel Vasquez sub synodi Palaestinae nomine et pro genuinis 916 istius concilii actis edidit ad calcem tomi II, in 2-2 S. Thomae, ex ms. cod. Antonii Aquinatis. Eadem suis Annalibus inseruit em. card. Baronius ad annum 417, num. 21, ex ms. cod. collectionis Cresconianae. Jacobus Sirmondus S. J. eadem quasi novum opusculum ex mss. codd. edi curavit inter alia veterum auctorum opuscula anno 1630. Denique in Codice nostro Romano jacet post eamdem Aurelii epistolam cap. 18.

V. Libellus fidei contra Arianos.---Quartum libellum habes in capitulo 37; ita inscribitur: Expositio [Col. 1046D] fidei catholicae contra haeresim Arianam. Quis porro hujus confessionis auctor sit, prorsus ignoro. Suspicor esse alicujus Luciferiani, tum quia hujus communionis homines haeresim Arianam pugnacissime semper insectati sunt; tum quod, dum plurali numero effertur libellus: Nos confitemur, etc., indicare videtur editum illum esse ab hominibus aliquo peculiaris [Col. 1047A] communionis nexu conjunctis, nec tamen a catholica fide extorribus: quales erant tunc temporis Luciferiani. Tertio videntur in ea confessione notari illi e catholicis, qui tres hypostases dicebant: Tres Deos dicit, inquit, qui Divinitatem separat Trinitatis: quod pariter urget Faustinus in sua (quae sequitur) confessione adversu trium hypostaseon assertores: Consequens est enim, inquit, ut tres Deos confiteantur, qui tres substantias confitentur. Denique suspicionem auget, quod istam fidei expositionem aliae duae excipiant, quarum prima, quae capitulo 38 habetur, Faustino presbytero inscribitur, haud dubium quin Luciferiano; altera vero huic proxime subjecta creditur a viris eruditis esse Gregorii Baetici eodem Luciferi schismate infecti. Hunc igitur libellum non aegre darem Marcellino presbytero, qui una cum Faustino preces illas obtulit Theodosio imperatori, quae Jacobi Sirmondi opera in lucem sunt editae. Ita a tribus viris omnium Luciferianorum celeberrimis, facile [Col. 1047B] est fidei suae libellos seu ad imperatorem, seu ad sedem apostolicam esse missos, quos deinde [(a) 1Kb] in suum codicem Romani conjecerint, inde pro nascitura olim occasione depromendos. Eumdem hunc libellum fidei contra Arianos inveni in ms. codice Thuaneo 199, cum hoc titulo: Fides sancti Ambrosii episcopi.

VI. Faustini libellus fidei.---Sequitur igitur quinto loco seu capitulo 38, Faustini presbyteri fides missa Theodosio imperatori. Ac primum qu dem Faustinus alius non occurrit qui fuerit auctor hujus libelli, praeter Faustinum illum Luciferianum 917 presbyterum; qui cum ad Flaccillam Theodosii imperatoris uxorem libros septem scripserit adversus Arianos et Macedonianos, et libellum precum cum Marcellino presbytero Theodosio ipsi obtulerit, facile potuit ad eumdem imperatorem libellum mittere fidei suae testem.

De tempore quo missus libellus, hoc unum certum est, non ante annum 379, cui assignantur imperii [Col. 1047C] Theodosiani exordia, missum esse. Circa quae tempora Eleutheropoli versabatur Faustinus, ut ipse innuit pag. 87 libelli precum: ubi et a Turbone civitatis hujus episcopo exagitatum se queritur. Ex quo nata fortasse occasio condendae confessionis fidei, ejusque mittendae ad Theodosium, cujus nomine et auctoritate usum esse adversus schismaticos episcopum, pronum est existimare. Liquet enim ex libello fidei tunc a Faustino scriptam eam esse et missam, cum tanquam errorum Sabellii et Apollinaris sequaces, Faustinus aliique ejusdem cum ipso communionis homines, invidiam patiebantur a catholicis. Non videtur etiam diu post annum illum 379 scriptus esse libellus iste: tum quia altum de Macedonio silentium, ac de concilio Constantinopolitano primo, a quo damnatus est an. 381, tum quod alio modo de errore contra Spiritum sanctum non loquatur, quam quo adversus illum haereticum scripserant Alexandrini concilii Patres in epistola jamjam laudanda. Quamobrem intra biennium illud missa mihi videtur fidei [Col. 1047D] professio ad Theodosium, qui sub imperii sui exordiis pulsatus forte adversus schismaticos, potuit rationem ab eis fidei suae poscere, [(b) 1Kb] suggerente forsan papa Damaso: ad quem propterea illam fidei professionem miserit, scriniis sedis apostolicae postmodum inserendam: unde in Codicem Romanum translata fuit. Confirmatur ex ista libelli inscriptione, quam habet cod. Thuan.: Item Faustini presbyteri confessio verae fidei, quam praefatis [forte a praefatis] scribi et transmitti jussit Theodosius imperator.

[Col. 1048A] Sic porro concepta est Faustini fides, ut concinat omnino statutis celeberrimi illius Alexandrini concilii quod celebratum est a sanctis Athanasio, Asterio, aliisque ab exsilio revocatis post Constantii imperatoris obitum, quem ad annum 362 vulgo referunt. In eo concilii Patres studium omne primamque operam posuerunt ut episcopos qui sese haeretica communione infecerant, Ecclesiae sedibusque restituerent, si modo delicti poenitentes Ecclesiae misericordiam implorarent. Omnes fere in sententiam concilii totis studiis convolarunt: unus Lucifer 918 Calaritanus episcopus neminem illorum qui cum Arianis communicaverant, communioni catholicae sacerdotalibusque muniis reddendum acriter contendit, reprobavitque concilii Alexandrini decreta, quibus tamen per diaconum suum subscripserat. Inde et ipse cum suis perniciosum schisma conflavit, communionis nexum dissolvens cum iis qui lapsis veniam dabant; et consequenter controversia de hypostasibus, quae Alexandrinae synodi prudentia sopita erat, infauste [Col. 1048B] recruduit. Faustinus igitur inter Luciferi sequaces insignis, cum eam ob causam exagitaretur, Sabelliique et Apollinaris sectator apud catholicos passim audiret, quia concilii Alexandrini decreta, quibus illi damnati erant, respuebat, hanc, opinor, confessionem fidei suae edidit, in qua si excipias concessam lapsis indulgentiam de qua omnino silet, et trium hypostasum usum, quem aperte damnat, omnia concilii Alexandrini capita attingit asseritque.

Ac primo quidem, quia in illa sydonica sancti Athanasii epistola (Quae tom. II operum sancti Athanasii, ed. Paris. an. 1627, inscribitur ad Antiochenses p. 576), in qua decreta continentur, sancti Patres probantes consilium synodi Sardicensis statuerant, ne quid ultra Nicaenum symbolum de fide scriberetur, et sese contentos esse Nicaena fide declaraverant, ut cui nihil deesset, et in qua integra et solida pietas contineretur: neque edendam esse aliam professionem fidei; ne illa quae Nicaeae scripta est suos numeros non habere [Col. 1048C] videretur; neve illis quibus libido est semper nova statuere, occasio hujusmodi suppeditaretur ut iterum atque iterum de fide definiant. Eam, inquam, ob rationem libellum suum ab excusatione orditur, illiusque scribendi necessitatem in adversariorum malevolentiam rejicit: Sufficiebat, inquit, fides conscripta apud Nicaeam adversus haeresim Arianam: sed quia pravo ingenio, quidam sub illius fidei confessione impia verba miscent, nobis invidiam facientes, quod velut haeresim Sabellii tueamur; paucis, etc.

2. Decernunt Patres synodi, ut anathemate inuratur Sabellii, etc., stoliditas: quod si ita fiat, inquiunt, omnis apud omnes suspicio mala delebitur (Ibid.). Faustinus pariter Sabellium damnat nominatim, distinctionemque profitetur personarum sanctae Trinitatis.

3. Synodus petit ut qui in communionem catholicam recipiendi erant, exsecrentur eos qui dicunt Spiritum sanctum esse creaturam et divisum a substantia Christi. Et post multa: Spiritum sanctum non creaturam, [Col. 1048D] neque alienum, sed proprium et indisgregatum ab essentia Patris et Filii. Non eodem solummodo sensu, sed et iisdem 919 pene verbis consubstantialitatem Spiritus sancti asserit Faustinus in sua confessione: Spiritus sanctus, inquit, non creatura existens, sed Spiritus Dei; non est alienus a substantia. Patris et Filii, sed est ejusdem et ipse substantiae cum Patre et Filio, sicut ejusdem Deitatis.

4. Actum est etiam de fide Dominicae incarnationis in synodo, assertaque veritas carnis in Christo, [Col. 1049A] carnis utique animatae menteque ac spiritu praeditae. Similiter et Faustinus: Nam qui nos putant, inquit, esse Apollinaristas, sciant quod non minus Apollinaris haeresim exsecramur quam Ar anam. Haec omnia indicant, ni fallor, Faustinum objectam oculis habuisse epistolam synodicam, tunc cum suam condebat fidem: nec alio, ut videtur, consilio, quam ut eamdem se cum Athanasio fidem tenere, ac contra Arianos et Apollinaristas defendere comprobaret; tametsi et trium hypostaseon professores damnaret, et lapsorum refugeret communionem.

VII. Anonymi seu forte Gregorii Baetici fidei libellus.---Sextus fidei libellus, quem continet capitulum 39 codicis, nomen auctoris praefixum non habet; et quis ille fuerit incertum omnino. Duodecim primae ejus lineae leguntur in tomo I Conciliorum Crabbianae editionis ad calcem actorum Chalcedonensium, cum hoc titulo: Fides Romanorum: ex mutilo, ut conjicere est, codice accepta; ac for e [(a) 1Kb] ob eam rationem donatus est hoc titulo libellus, quod ex aliquo Codicis [Col. 1049B] nostri Romani exemplari descriptus sit. Quam suspicionem confirmat unus et alter pannus, qui ex eodem codice assumptus videtur, eodem Crabbianae illius editionis loco descriptus. Huic enim Romanorum fidei praemittitur narratio de Dioscoro Alexandrino, quam habet codex noster capit 43. Eamdemque fidem sequitur regula illa formatarum quae Codicem Romanum claudit in Thuaneo exemplari ms., unde non omnino temere conjicias ex simili descriptas esse tres istas partes.

Est et apud sanctum Hieronymum (Tom. IX operum, edit. Marii Vict.) symbolum quoddam Damasi dictum, quod magnam partem ex isto libello concinnatum est: concinunt enim utriusque exordium et finis. Alterutrum genuinum non esse sibi quisque facile persuadebit; nec minus facile est decernere Damasianum illud fictitium esse, quod vel ex his verbis: De Patre Filioque procedentem, manifestum est: haec enim juniorem aetatem arguunt: et praeterea, quod [Col. 1049C] male compactum est opusculum istud videturque ex variis pannis consutum. [(b) 1Kb] Cur Damasi fuerit dictum, mihi non est perspectum: hoc conjicio, a Damasi aetate 920 alienum non esse libellum in codice descriptum, in quem plura conjecta sunt adversus trium hypostaseon defensores, contra Sabellianos et contra Apollinaristas.

Hieronymo tribuitur libellus iste Damasianus in ms. codice Thuan. 199, sub hoc titulo: Fides dicta a sancto Hieronymo presbytero. In quo codice hoc differt libellus ms. ab edito, quod de Spiritu sancto habet tantum: De Patre procedentem; non vero: De Patre Filioque, quod antiquitatis nonnullum indicium est. Sed et idem libellus qualis est in nostro Codice Romano, habetur in eodem Thuan. cod. 199 post illum Hieronymi nomine donatum, et (quae hunc sequitur) Gregorii Neocaesariensis seu Thaumaturgi professionem fidei. Est autem hic libello titulus, Exemplar fidei catholicae.

Reperitur etiam inter opera sancti Athanasii editionis [Col. 1049D] Graeco-Latinae Parisiensis an. 1627, tom. II, opus de Trinitate inscriptum, divisumque in libros duodecim; in cujus undecimi capite legitur libellus iste noster. Hoc opus sub sancti Athanasii nomine ante octingentos annos laudarunt Theodulphus Aurelianensis episcopus, Aeneas Parisiensis, et Hincmarus [Col. 1050A] Remensis: Athanasii tamen non esse, et jampridem augurati sunt viri eruditi, et nuper luculenter demonstravit Petrus Franciscus Chiffletius in Vindiciis suis Vigilianis opusc. 2, ubi [(c) 1Kb] Vigilio Tapsensi in Africa episcopo illud asserit ex ipsius etiam Vigilii testimonio. Confessio haec, quae libri undecimi exordium est inter opera sancti Athanasii, librum nonum integrum facit in Chiffletiana librorum istorum editione. Eamdem appellari libellum fidei in codicibus mss. Cluniacensi et Pontiniacensi, testis est Chiffletius in suo opusculo secundo, quibus codicibus suffragatur auctor saeculi noni Ratramnus Corbeiensis monachus libro III contra Graecos (Tom. II Spicilegii Dacheriani, pag. 99), ubi post plura ex iis de Trinitate libris sub nomine sancti Athanasii decerpta, quaedam ex nostro fidei libello refert in hunc modum: Item in libello fidei sic ait: Pater verus genuit Filium verum, etc.

Ex dictis quaestio nascitur: an scilicet illa fidei confessio de qua disserimus auctorem habeat [Col. 1050B] Vigilium Tapsensem, cum totum opus illud de Trinitate, cujus partem facit, Vigilio asseratur. Verum extra dubium est Vigilii non esse, tum propter alias rationes quae ex inferius dicendis elucebunt, tum maxime quia ex isto libello aliqua descripsit sanctus Augustinus Vigilii aetate longe superior, loco a nobis jamjam referendo. Illam itaque excerpsisse Vigilium e Codice Romano facile mihi persuadeo: 921 quod eo probabilius est, quod per id tempus quo scribendis de Trinitate libris incumbebat Vigilius (In praefat. libri contra Marivadum), in Neapoli urbe Campaniae, ut ipsemet loquitur, constitutus erat: ubi Romanum Codicem fuisse in omnium manibus, nemo admirabitur.

Editus est etiam inter Gregorii Nazianzeni opera libellus hic noster Latine tantummodo, estque velut oratio ejus quinquagesima hac epigraphe decorata: D. Gregorii cognomento Theologi episcopi Nazianzeni de Fide Nicaena Rufino presbytero interprete Tractatus. [Col. 1050C] Gregorio tamen Nazianzeno, immo et cuilibet scriptori Graeco opusculum istud abjudicant viri eruditi, Latinique esse lucubrationem autumant. Ad Gregorium quod attinet, interpretemque laudatum, Jacobus Usserius ad calcem opusculi de Symbolis, ubi nostrum hunc libellum excudi curavit, annotat se collectiones mss. operum sancti Gregorii Nazianzeni a Rufino conversorum manibus versasse, [(d) 1Kb] nec uspiam apparere istud opusculum - unde concludit non auctorem magis Gregorium quam Rufinum illius interpretem censendum esse.

Quid de hac ego sentiam, paucis accipe. Est inter ejusdem Gregorii Nazianzeni orationes tractatus alter, De Fide inscriptus, Rufino item interprete, ut fert titulus, estque pro 49 oratione; cui libellus noster proxime subjicitur vice orationis 50. Prior ille tractatus editus est primum Argentorati anno 1508, deinde Lipsiae an. 1522, demum caeteris Gregorii opusculis accensitus est. Favetque sanctus Augustinus, qui epist. 3, nunc 148, seu commonitorio [Col. 1050D] ad Fortunatianum episcopum Siccensem, ex eodem opusculo re ert nonnulla, Gregorioque Orientali episcopo tribuit: Gregorius etiam sanctus, inquit, episcopus Orientalis apertissime dicit, Deum natura invisibilem, quando Patribus visus est, sicut Moysi, cum quo facie ad faciem loquebatur, alicujus conspicabilis [Col. 1051A] materiae dispositione assumpta, salva sua invisibilitate, videri potuisse. Gregorii hujus opus esse negant Federicus Morellus, aliique post ipsum viri eruditi, [(a) 1Kb] Latinoque auctori ascribunt, tum aliis rationibus adducti, tum ea maxime, quod auctor Scripturam allegans utatur versione illa quae Vetus Itala dicitur. opusculum Graecis ablatum 922 sancto Ambrosio nuncupant operum ejus editores, in quorum tomo IV habetur sub hoc titulo: De Filii Divinitate et consubstantialitate contra Arianos. Sed et Ambrosii non esse contendit Chiffletius, suoque illud Vigilio Tapsensi vindicat pagina 55 Vindiciarum Vigilianarum. Vir quidam doctissimus inter theologos Parisienses, rejectis superiorum scriptorum conjecturis et assertionibus, conjicit, ut audio, opus esse [(b) 1Kb] Gregorii Baetici Illiberitani episcopi, qui ex invicto Nicaenae fidei defensore Luciferiani schismatis sectator factus est. Quibus id conjecturis suspicetur vir eruditus, nescio: his ego adductus in eamdem sententiam venio. Primum enim auctorem esse [(c) 1Kb] Latinum, [Col. 1051B] praeter superiorem Morelli conjecturam, et stylus evincit, et haec scriptoris verba produnt manifestissime: Ratio quaedam, inquit, quae apud Graecos nuncupatur , etc. Et longe post medium haec alia leguntur; Et hoc est quod Graeci homousion appellant, id est, alium ipsum, ut audientia nominum personae fierent, non ut substantiam vocabula separarent. Vident ut Latine primum scriptus libellus? 2. De Gregorio Baetico testatur Hieronymus eidem aequalis scripsisse eum, [(d) 1Kb] de fide elegantem libellum, neque hic noster libellus isto elogio indignus. 3. Jam olim Gregorii alicujus nomen praefixum fuisse opusculo locus sancti Augustini laudatus arguit: ut mirum sit vel Ambrosio assertum esse, cujus ut magistri sui curiosissime opera indagarat Augustinus, vel Vigilio Tapsensi ascriptum eo loci, ubi ipse Augustini locum integrum exscribebat. At ut Gregorio non tribuit opusculum Augustinus, nisi ex codicum auctoritate, ita facile ei fuit unum Gregorium pro altero [Col. 1051C] laudare, homini, inquam, dogmaticis rebus, quam criticis, intentiori, et qui unum Gregorium Nazianzenum nosse videtur, quem nimirum effusis ubique laudibus commendat. Unde sicut in illa epistola 3 eum cum Ill beritano confundit; ita lib. I contra Julianum, cap. 5, eumdem Nazianzenum a Nysseno non discernit, tametsi subdubitans. Ita enim post relata Gregorii Nazianzeni et Basilii Magni testimonia: Vide jam, inquit, utrum sufficiant tibi ex Orientis partibus duo isti tam insignes viri, et tam clara praediti sanctitate, et [(e) 1Kb] sicut fertur etiam 923 carne germani. Haec potius dicenda de Augustino crediderim quam scribarum diligentiam accusare, qui pro Eliberitani supposuerint Orientalis: sine auctoritate enim ullius codicis tale aliquid proferre in medium temerarium est, et hominis gratuita magis effugia sectantis quam rationes. 4. Cum Gregorii Baetici [(f) 1Kb] aetate convenit libelli materies, et controversia de tribus substantiis, quae per illam aetatem agitabatur in Ecclesia. Convenit cum Arianorum, quibuscum res [Col. 1051D] erat Gregorio, moribus et consuetudine, qua catholicos velut Sabellii sectatores passim infamabant. Convenit cum iis quae de episcopo illo Eliberitano recitantur: constat enim maxime ex Marcellini et [Col. 1052A] Faustini libello adversus Gregorium concitatum esse imperatorum animum, quod et de se testatur libelli auctor his verbis: Cum idem, inquit, ipse sis . . . . qui etiam nunc me ambitione et potentia regum exagites ac turbes omnia, etc. 5. Hoc erat Luciferianorum, e quibus erat Gregorius, proprium, ut trium hypostaseon defensoribus infensi essent. At talem se auctor libelli prodit, cum asserit non tres Deos Patrem et Filium et Spiritum sanctum: nam, ut ex Faustini libello fidei habemus, consequens putabant Luciferiani, aliique unius hypostasis assertores, ut tres Deos confiteantur qui tres substantias confitentur.

His ex conjectura statutis de priori illo tractatu, qui apud Nazianzenum orationis 49 locum obtinuit, de posteriori seu de oratione 50, quae in codice nostro libelli nomine jacet, idem dicendum. Et maximus quidem utriusque nexus, quem videre mihi videor, haud scio an alicujus menti hactenus occurrerit. Priorem enim seu 49 [(g) 1Kb] posterioris explicationem et apologeticum esse existimo; et inversum utriusque [Col. 1052B] ordinem.

Uterque in styli similitudine convenit. Uterque Rufino interprete gloriatur. Uterque Nicaeni symboli fidem explicat, sed compendiose unus et paraphrastice; alter fusiori et dogmatica ac polemica tractatione. Sed, quod attendi velim, unus alterius explicatio est et apologeticus; prior posterioris.

Enimvero jam a prioris initio profitetur auctor, quod amore catholicae fidei ductus jampridem adversus Arianos libellum ediderat. Sed, inquit, non defuit qui pro studio doctrinae, vel pro charitatis officio, ea quae a nobis dicta sunt scrupulosius retractaret, et quaedam ille vel superflua vel ambigua diceret, quae aliter possint a quibusdam quam a me dicta sunt accipi. Proinde rursus ea ipsa planiori sermone in hoc libello digessi, ut et simplicitatem sensus mei ostenderem, et scrupulum legentibus amputarem. En libellum 924 ab eodem auctore prius editum, et quidem libellum fidei, ut expressis verbis in consequentibus scribit: Nam et [Col. 1052C] professio, inquit, fidei manifesta est, etc., quod et ex integro libello clarum est.

Libellum autem hunc quem defendit, eumdem esse ac nostrum, qui cap. 39 codicis occurrit, plura evincunt. Primum enim quod auctori [(h) 1Kb] objiciebatur, ipse refert in hunc modum: Nam hoc est quod aiunt posse reprehendi; quod ubi Verbum Dei ex persona Filii legendum, ni fallor, pro persona Filii posuimus, tale hoc Verbum intelligere putemur, quale grammatici tradunt, etc. Et postea: Mirari me fateor, hoc ita sentiri potuisse, quasi nos personam propriam Verbi, quod est Filius, negaremus, quem tot locis verum Filium de vero Patre natum ingessimus. Arguebant igitur primum quod jejunam admodum et inexplicatam Verbi mentionem fecisset auctor in sua fidei professione: unde suspicio nasci poterat non Verbum ab eo increatum et coaeternum Patri intelligi, sed creatum aliquid et quale grammatici tradunt. Deinde carpebant quod personae voce non usus esset: unde suspicabantur veram ab eo personarum distinctionem [Col. 1052D] non agnosci. Haec duo fidei libello congruunt, ubi semel tantum Verbi nomen apparet sine explicatione; personae vero nomen nuspiam.

3. Legimus etiam in posteriori libello, quod scriptum [Col. 1053A] a se dicit auctor in priori tot locis verum Filium de vero Patre natum. Confitemur, inquit posterior, Patrem verum, qui genuit Filium verum; ut est Deus de Deo, lumen de lumine, vita ex vita, perfectum de perfecto, totum a toto, plenum a pleno: et praeterea octies Filium et a Patre natum vel genitum commemorat, ut merito dixerit: Tot locis verum Filium de vero Patre natum a se ingestum esse.

4. Ipsa etiam verba repetit: Totum de toto, integrum de integro, perfectum de perfecto: quod posteriori libello sic exprimit, paucis mutatis, non tamen quoad sensum: Perfectum de perfecto, totum a toto, plenum a pleno.

5. Testatur dictum a se Filium genitum de Patre, non factum. Ita etiam libellus noster: Non creatum, sed genitum; non ex nihilo, sed ex Patre.

6. Arguebatur auctor Sabellianismi, eo quod unum Deum Patrem, Filium, et Spiritum sanctum dixisset: Sed quia, inquit, unius Dei vocabulum diximus, personas negasse putamur. Ita revera professio fidei: [Col. 1053B] Non tres Deos Patrem, et Filium, et Spiritum sanctum, sed unum Deum esse confitemur. Cui accusationi ita satisfacit, ut alia omittam: Quomodo potui ipsum Patrem, 925 ipsum sibi Filium ponere, et hoc modo unam personam duobus nominibus appellare: quippe cum et hanc sectam, id est, Sabellianam, in eodem libello damnaverim? Verum est, libellus enim haec habet: Non sic unum Deum quasi solitarium, nec eumdem qui ipse sibi Pater sit, ipse et Filius; sed Patrem verum, qui genuit Filium verum.

7. Haec etiam de libello fidei refert auctor: Proinde totum Patri ascribimus, quod est Filii, et totum Filio, quod Patris est, etc. Quis non videat locum libelli designari? ubi sic legimus: Veneramur tamen unum Deum, quia ex uno Patre totum quod Patris est, natus est Filius Deus, et in Patre totum quod inest, totum genuit Filium.

Sit igitur certum fixumque unius auctoris esse geminum hunc de fide Nicaena tractatum, nullusque [Col. 1053C] separet quod non materiae solum affinitate conjunctum est, sed et scriptoris ipsius consilio, et scripti natura. Quae quidem postulat ut quod posteriori loco positum est hactenus, superiorem deinceps obtineat: cum et prius scriptum sit, et alterius sit scripti materies, et demum prius legi debeat, ut alter melius intelligatur.

VIII. Augustini libellus.---Post anonymum fidei libellum quem modo discussimus, sequitur in codice cap. 40, Libellus Augustini de fide catholica contra omnes haereses: ita enim inscribitur tam in codicibus Thuaneo et Oxoniensi quam in tertio, quem mecum communicavit vir antiquitatis litterariae cultor eximius Dom. Vion. d'Herouval. [(a) 2Kb] In quo quidem codice cum simul occurrant antiquae versiones epistolae sancti Athanasii ad Epictetum, et alterius sancti Cyrilli ad Joannem Antiochenum, quales habentur in nostro Romanae Ecclesiae Codice, suspicor ex eodem fonte manasse professionem istam. Magna pars enim codicis ms. Herouvalliani est collectio Isidori, [Col. 1053D] cui notum fuisse Codicem nostrum Romanum ideo suspicor, quia ex eo hausisse videtur antiquam qua utitur canonum Orientalium versionem.

[Col. 1054A] Eadem fidei confessio laudatur a Magistro sententiarum lib. III, distinct. 21, sub finem: Secundum quam rationem, inquit, dicit Augustinus: Si quis dixerit atque crediderit 926 Filium Dei Deum passum, anathema sit. Locus Augustini ad marginem notatus recentiori, ut puto, manu est: Sermo de Fide, qui est 3 in feria 5 in Coena Domini. Revera tom. X operum ejus exstat sermo 129 de Tempore, De fide recta inscriptus, quem in appendicem non rejecerunt doctores Lovanienses, ac proinde Augustinianum fetum esse censuerunt. Verum haec confessio apud sanctum Augustinum longe prolixior est et pluribus locis interpolata. In tribus codicibus mss. duodecim tantum habet anathematismos. Inter sancti Augustini opera auctior aliis quatuordecim anathematismis legitur. Sed et insigne inter utramque discrimen observo (levioribus praetermissis), scilicet in codicibus mss. superius laudatis de Spiritu sancto dicitur solummodo, quod a Patre procedat; et iterum: A Patre procedens: at vero apud Augustinum [Col. 1054B] uterque locus habet, a Patre Filioque procedat: et a Patre Filioque procedens: quod procul dubio recentioris aetatis indicium est quam Augustinianae.

Libellum hunc eumdem insertum legimus actis concilii I Toletani, circa annum 400 celebrati; sed eidem [(b) 1Kb] novem anathematismi, quos noster non habet, adjecti sunt; detracti vero sextus, septimus et octavus, qui jacent in codice.

In tanta exemplarium istius libelli diversitate, quid certi statuendum seu de illius sinceritate, seu de auctore, facile non est decernere. Quid ego sentiam, paucis aperio.

Ac primum quidem [(c) 1Kb] existimo confessionem hanc fidei talem ab auctore conditam esse qualem eam exhibent tres mss. codices laudati, atque adeo antiquus Romanae Ecclesiae Codex: quae enim et inter S. Augustini sermones et inter acta synodi Toletanae I habentur auctiores, vel ex solis additionibus [Col. 1054C] et ex mentione processionis Spiritus sancti ex Patre Filioque, recentiorem primo illius auctore manum produnt.

2. Manifestum est ex libelli ipsius inspectione concinnatum eum fuisse contra solam Priscillianistarum sectam; tametsi contra 927 omnes haereses scriptum esse scribat tituli auctor in tribus mss. codicibus. Plures quidem illic errores proscribuntur, qui auctores habuerunt partim Sabellium, partim Origenem, partim Manichaeum, et alios; nullos tamen quos non profiterentur Priscillianistae; vix ullos quos iisdem non affigant sanctus Augustinus, sanctus Leo I, et alii. Quae enim contra Sabellium prima pars libelli et quatuor primi anathematismi continent, haec sibi propria fecisse Priscillianistas testis est sanctus Augustinus lib. de Haeresibus, c. 70, et lib. contra Priscillianistas ad Orosium, nec non et Leo noster epist. 15 ad Turribium, cap. 1. In eodem etiam lib. contra Priscillianistas asserit Augustinus istos haereticos plura a Manichaeis et ab Origenistis [Col. 1054D] esse mutuatos. Unde qui Origenis errores in libello anathematizantur, ipsos in Priscillianistis eo loco damnari evidens puto. Eorumdem haereticorum societatem [Col. 1055A] affinitatemque cum Patripassianis Sabellii discipulis, cum Arianis, cum Marci ne, Cerdone, Paulo Samosateno, Photino, etc., observat Leo noster in eadem ad Turribium epistola; eorumque de Incarnatione Domini dogma his verbis exponit: Qui, inquit, sacrilegio sensu ita se Christum simulant confiteri, ut incarnationis, et mortis, et resurrectionis auferant veritatem. Quamobrem ad alios quam ad Priscillianistas necesse non est referre quae de Incarnatione in eodem libello habentur.

3. Etsi potuerit libellus iste alium Augustinum ab Hipponensi pro auctore habere, velut illum Augustinum Aquileiensem episcopum qui Hipponensi aequalis erat, et sedit post Chromatium, ut habet Henricus Palladius de rebus Aquileiensium scribens, nihil tamen vetat quin ab Hipponensi antistite Augustino conscriptus fuerit: hujus enim aetate conditus videtur; [(a) 1Kb] nec stylus discrepat ab Augustiniano, nihilque continet quod non facile in ejus scriptis reperiatur; praesertim vero in libro de Haeresibus et in altero [Col. 1055B] contra Priscillianistas ad Orosium.

4. Constat ex ipso Augustino tam in hoc ultimo tractatu quam in lib. II Retractationum, c. 4, consultationem ad eum missam ex Hispania ab Orosio de errore Priscillianistarum et Origenistarum; quae consultatio exstat Augustiniano responso praefixa, tom. VI ejus operum. Non aegre igitur putaverim simul cum hoc opusculo missum esse ab Augustino libellum fidei, quem haereticis 928 catholicam fidem profiteri, et Priscillianum dogma ejurare cupientibus episcopi Hispani, si hanc approbarent, possent subscribendum proponere. Nec unus Orosius ex Hispaniis de hujusmodi erroribus consuluit Augustinum: siquidem ex initio consulationis illius docemur Eutropium et Paulum episcopos Hispanos commonitorium ad Augustinum transmisisse adversus invalescentes in Hispaniarum regionibus errores. Hac igitur occasione potuit libellus iste et postulari ab Hispaniae episcopis et scribi ab Augustino.

[Col. 1055C] 5. Probabile admodum est libellos fidei quos hac dissertatione discutimus, [(b) 1Kb] in Codicem Romanum conjectos esse a sancto Leone nostro, ut in dissertatione 12 diximus: eosque e scriniis apostolicae sedis extractos esse, ubi ante servabantur. Quis porro putet hanc fidei confessionem temere Augustino inscriptam esse, atque ut talem asservatam in scrinio Romano, et insertam Codici, nisi ex indubitato id certum habuissent indicio Romani? An vero facile Augustini res potuit ignorare sanctus Leo, Augustini. inquam, cui aequalis erat, et cujus scripta de fide summo semper in pretio habita sunt apud sedem apostolicam. Sed qua occasione libellus Romam dilatus? Hoc licet nobis ignorare. Dicam tamen vel illum ex Africa asportatum a Leone cum illuc adhuc acolythus Zosimi decretum adversus Pelagianos detulit: vel legatos ab episcopis Hispanis ad Augustinum missos, jussos esse eadem via sedem apostolicam adire ex Africa redeuntes, quo sedis [Col. 1055D] hujus auctoritatem opemque implorarent, ut S. Leone pontifice factum est, adversus Priscillianos per Ecclesias Hispaniarum grassantes; eosdemque libellum ab Augustino acceptum cum Ecclesiae Romanae pontifice vel proceribus communicasse.

Jam quod ad concilium Toletanum I spectat, cui annexum legimus libellum hunc, jampridem monuit [Col. 1056A] doctissimus cardinalis Baronius ad an. 447, num. 16, ad illud concilium an. 400 celebratum non pertinere [(c) 1Kb] regulam fidei ejus actis insertam; sed potius ad posterius, quod Leonis nostri tempore et admonitione coactum est anno 447 vel sequenti, sive Toleti, sive in alia Hispaniarum civitate. Conjecturam eruditi cardinalis confirmat epigraphe seu annotatio libello fidei post synodi illius canones praefixa, quam non ex antiquiori mendosaque editione concilii, sed ex emendatiori Garsiae Loaysae describo. Post canones 929 Toletanae I synodi haec legimus: Explicit constitutio Toletani concilii. Vides hic expresse illius concilii acta a sequentibus discerni: sequitur enim continuo.

Incipit regula fidei catholicae contra omnes haereses et quam maxime contra Priscillianos, quam episcopi Tarraconenses, Carthaginenses, Lusitani, et Baetici fecerunt, et cum praecepto papae urbis Romae Leonis ad Balconium episcopum Galliciae transmiserunt. Ipsi etiam et suprascripta viginti canonum capitula statuerunt in [Col. 1056B] concilio Toletano.

Primam partem hujus annotationis qui conferet cum epistola sancti Leonis ad Turribium, facile animadverteret (quod vel sola Leonis mentio indicat) hanc fidei regulam non ad illud antiquius concilium pertinere, sed ad aliud quadraginta et amplius annis posterius. Suffragatur concilium Bracarense, seu I seu II, sub Joanne PP. III habitum anno Christi 563, ubi Lucretius episcopus in haec verba synodum alloquitur: Credo autem vestrae beatitudinis fraternitatem nosse quia eo tempore quo in his regionibus nefandissima Priscillianae sectae venena serpebant, beatissimus papa urbis Romae Leo . . . ad synodum Galliciae scripta sua direxit. Cujus etiam praecepto Tarraconenses et Carthaginenses episcopi, Lusitani quoque, et Baetici, facto inter se concilio, regulam fidei contra Priscillianam haeresim cum aliquibus capitulis conscribentes, ad Balconium tunc hujus Bracarensis Ecclesiae praesulem direxerunt. Verba haec commentario non egent; sed clare [Col. 1056C] docent illam fidei regulam quae Toletanae synodo I annexa est, non in ea conditam, sed in alia tempore Leonis celebrata, relectamque post centum annos in Bracarensi, atque illi posteriori synodo vindicatam.

Hanc autem fidei confessionem Hispani episcopi vel a Leone tunc acceperunt e Codice Romano decerptam, et cum aliqua epistolarum quas tunc temporis ad eos scripsit pontifex, transmissam; vel eam e propriis scriniis eduxerunt, quibus olim concredita fuerat, cum ab Augustino accepta est, ut superius conjecimus. Sic tamen eam confessionem usurparunt synodi Patres, ut praesenti Ecclesiarum suarum necessitati accommodarint, [(d) 1Kb] demptis tribus anathematismis, scilicet 5, 6 et 7, ex Augustiniano libello, tribusque aliis in eorum locum substitutis: ob eam procul dubio causam, quod grassantibus tunc per Hispanias erroribus isti magis, illi minus congruebant: sed et alios sex post Augustinianos adjecerunt, quibus proscribuntur errores Priscillianorum a S. 930 [Col. 1056D] Leone notati in sua ad Turribium adversus eosdem haereticos epistola: ita ut facile in mentem cujusque venerit, ab ipso Leone in hunc modum auctos concinnatosque anathematismos fuisse et in Hispaniam missos.

Posteriorem hanc partem annotationis, fidei libello praefixae post canones Toletani I concilii: [(e) 1Kb] Ipsi [Col. 1057A] etiam et suprascripta canonum capitula statuerunt in concilio Toletano: putat card. Baronius ad episcopos concilii I Toletani referendam esse, maleque huc translatam ab imperito scriba. Sed quid vetat ea intelligi de episcopis Leonis tempore congregatis, qui statuta olim a synodo priori decreta, de novo statuerint, ad id corruptela in mores et disciplinam illius temporis invecta adducti? Certe nec mss. codicum consensus ea subreptitia credi sinit, neque ista verba: Ipsi etiam et supra dicta, etc., ad alios referri episcopos, quam qui in eadem epigraphe nominantur, et Leonis tempore convenerant. Quae si vera sunt, jam de loco hujus synodi dubium non restat: cum aperte Toletum congregatos esse postrema verba testentur. De qua synodo plura alibi in notis ad laudatam Leonis epistolam 15 ad Turribium.

Superest ut de libello, quomodo jacet inter sermones S. Augustini, aliquid dicamus. Ejus interpolationem superius notavi: hoc nunc observo, viginti sex anathematismos in eo legi, quorum duodecim [Col. 1057B] priores iidem sunt qui et in nostro codice jacent, quosque vere Augustinianos puto; alios quatuordecim nec in Codice Romano haberi, nec in concilio Toletano. Descripti sunt vero, et huic libello assuti ex confessione fidei catholicae quam Damasus papa misit ad Paulinum Antiochenum episcopum, quamque habes in Codice nostro Romano pag. 214. An alicujus synodi auctoritate ita in unum compacti sint duo libelli, an proprio studiosi alicujus ingenio; prorsus ignoro: illud non omnino improbabile. Caeterum hoc moneo, istos Damasi PP. anathematismos nonnullis interpolationibus laborare apud Augustinum, inter quas unicam observo: ubi videlicet in nostro codice et apud Theodoritum haec legimus de personis divinis: Omnia salvantes: habetur in illo Augustiniano sermone: Omnia quae salvanda sunt salvantes.

Sed quomodo, quaeret aliquis, libellus iste inter eos S. Augustini sermones qui feriae 5 in Coena Domini assignantur locum habuit, cum in eo ne apex [Col. 1057C] quidem appareat qui hujus diei solemnitati conveniat vel accommodari possit? Nec hoc minus 931 obscurum quam caetera. Dicam quod venit in mentem. Post prolatum anathematismum seu capitulum 16 concilii Bracarensis secundi an. 563: Si quis, inquit, quinta feria paschali, quae vocatur Coena Domini, hora legitima post nonam jejunus in Ecclesia missas non tenet; sed secundum sectam Priscilliani festivitatem ipsius diei ab hora tertia per missas defunctorum soluto jejunio colit; anathema sit. Ex hoc capitulo intelligimus feriam quintam in Coena Domini a Priscillianistis per sacrilegas suas caeremonias esse pollutam. Quod si dicamus eam ob causam et propter mysteriorum solemnitatem episcopos Hispanos eamdem feriam delegisse, in qua professio fidei adversus Priscillianos publice in fidelium coetu legeretur; vel eam ipsam diem in qua (ut adhuc hodie observatur) solebant poenitentes publici Ecclesiae reconciliari, eorum etiam reconciliationi destinatam esse, qui Priscillianorum haeresim [Col. 1057D] ejurare et catholicam fidem profiteri volebant, quibus ea fidei professio praescripta fuerit publice edenda: quae cum in ritualibus Hispanicarum Ecclesiarum libris inventa fuerit inter solemnes feriae 5 in Coena Domini ritus ac preces, et eodem loco, vel alibi, ut vidimus, nomen Augustini praeferret: inde fortasse [Col. 1058A] occasio nata est locum huic libello dandi inter sermones hujus sancti doctoris illi feriae 5 assignatos. Hanc conjecturam in medium adduco, quoniam quid melius dicam modo animo non occurrit. Plura et doctissimo viro digna exspectamus de hoc libello a R.P. domno Francisco Delfau, asceta Benedictino, in ea quam cum suis San-Germanensis coenobii collegis adornat, operum S. Augustini editione.

IX. Formula libelli fidei.---Post epistolam S. Athanasii ad Epictetum et alteram S. Cyrilli Alexandrini ad Joannem Antiochenum, quae cap. 52 et 53 habentur, sub eodem hoc capitulo 53 ad calcem legitur: Formula libelli fidei: [(a) 1Kb] quam a Romana sede missam puto ad Orientales, praesertimque ad Constantinopolitanos. Istud ex his libelli verbis conjicio: Epistola ad sanctae memoriae Flavianum Constantinopolitanae urbis episcopum nostrum. Illud probat mentio confirmationis definitioni Chalcedonensi datae a S. Leone, et ejusdem ad Flavianum epistolae. Tota haec formula confecta est ex 932 parte definitionis Chalcedonensis, [Col. 1058B] quae ab aliis pro altera definitione habetur, ab aliis pro posteriori ejusdem et unicae parte, ab aliis denique Tractatus concilii Chalcedonensis dicitur, cujus prima haec sunt verba: Suffecerat quidem, etc. Ex versione illa sumpta videtur quae Rustico diacono tribui solet; etsi in nonnullis aliquantisper discrepet. Cur vero illigata sit haec formula epistolis S. Cyrilli ad Joannem Antiochenum et sancti Athanasii ad Epictetum, inde suspicor natum, quod simul illae subscribendae revertentibus ad catholicam Eutychianis vel Nestorianis propositae sint seu Constantinopoli seu Alexandriae. Nec hoc sine exemplo: siquidem renitentibus aliquando Orientalibus ne S. Leonis epistolae subscriberent, [(b) 1Kb] optio ab ipso Leone data est, ut vel suae vel Cyrilli epistolae consensum adhiberent. Epistola 54, nunc 70, ad Pulcheriam de Anatolio haec habet: Simplex est, inquit, absolutumque quod posco: ut remoto longarum disputationum labore sanctae memoriae Cyrilli Alexandrini episcopi [Col. 1058C] epistolae quam ipse ad Nestorium miserat, acquiescat; vel epistolae meae, quae ad sanctae recordationis Flavianum episcopum est directa, consentiat. Et epist. 88, nunc 117, ad Julianum (Cap. 3), ubi de rebelli monachorum Palaestinorum imperitia: Quae si de nostra, inquit S. Leo, putat ambigendum esse doctrina, saltem beatae memoriae Athanasii, Theophili et Cyrilli Alexandriae sacerdotum scripta non renuat: cum quibus ita fidei nostrae forma concordat, ut in nullo a nobis discrepet, qui se illis consentire profitetur.

Quod ad tempus conditae formulae attinet: [(c) 1Kb] per ea procul dubio tempora scripta est quibus Acephalorum secta per Orientem grassabatur. Qui haeretici cum Chalcedonense concilium et Leonis tomum abjicerent, his semper conditionibus ad Ecclesiae communionem invitati sunt, ut utrumque amplecti se profiterentur: quod omnia pene probant Ecclesiae monumenta quae supersunt, Simplicii, Felicis, et Gelasii pontificum Romanorum temporibus scripta. Ad hujus postremi aetatem formulam refero, quoniam haec [Col. 1058D] post illius epistolas inserta codici legitur.

X. Confessio fidei Damasi PP. ad Paulinum Antioch.---Sub capitulo 55 habetur Damasi papae epistola ad Paulinum Antiochenum episcopum 933 cum formula fidei illi annexa. Cujus titulus, qui Paulinum [Col. 1059A] Antiochenum episcopum expressis verbis habet in utroque nostro codice ms., dubium omne removet, quod ex antiquioribus tum Conciliorum editionibus, tum Theodoriti versionibus nasci videbatur: ubi Paulinus Thessalonicensis episcopus legebatur.

Formulam autem fidei una cum epistola simul missam esse a Damaso non dubito, ac proinde alteram ab altera non esse, ut hactenus factum est, separandam. Hoc primum persuadet codicis utriusque nostri auctoritas, qui non modo unam alteri proxime subdit, sed et utramque sub uno eodemque capitulo repraesentat: ita ut formula fidei, etsi ab epistola distincta sit, illi tamen veluti pars quaedam alligari debere videatur. 2. Certum est ex ipsius epistolae initio una cum epistola missam esse formulam fidei, quae haereticis ad catholicam revertentibus subscribenda proponeretur: Fidem, inquit, misimus, non tam tibi, qui ejus fidei communioni sociaris, quam his qui in ea subscribentes tibi, id est nobis per te, voluerint sociari: quod procul dubio de professione fidei distincta [Col. 1059B] ab epistola intelligendum venit. Quod enim inferius post nonnulla de fide Incarnationis interposita, de epistolae ipsius subscriptione mentionem habeat, hoc ob eam causam scriptum puto, quod cum epistolae subjecta esset fidei formula, qui huic subscribebat, illi pariter subscribere censeretur: eo ferme modo, quo quis formulae ex annexo episcopi mandato propositae subscribens, tam mandato episcopali quam formulae ipsi subscribit, 3. Quia hoc in more erat positum, ut ab haereticis ad communionem catholicam aspirantibus, non brevissimae, qualis est haec, epistolae, in qua non prolixe satis fides explicatur, sed distinctae ac lectis verbis conceptae formulae subscriptio exigeretur. 4. Titulus formulae ut est in Thuaneo, hoc ipsum prodit clarissime. Verum dum haec scribo, opportune occurrit collectio Romana Lucae Holstenii, quae Romae edita est anno 1662; in eaque invenio formulam fidei seu anathematismos ipsi insertos epistolae, eo loco qui litterula a nobis notatur. [Col. 1059C] Ut jam assertio nostra non solis nitatur conjecturis, 934 sed codicis auctoritate, quo docemur saltem professionem hanc fidei ab epistola sejungendam non esse, et utramque eodem esse tempore editam.

Inde sequitur synodicam esse Damasi epistolam. Siquidem testis est Theodoritus (Lib. V, cap. 10) illos anathematismos, quos sequenti capite refert, ab episcopis in magna Roma congregatis sancitos esse; eosque concilio III Romano sub Damaso vulgo assignant. Illud etiam innuere mihi Damasus ipse videtur; qui de familiari epistola, quam per Vitalem miserat suo solum nomine, ipso initio hujus sermonem habens, singularem numerum usurpat, rescripta [Col. 1060A] direxeram: tuo judicio derelinquens: indicaveram . . . . . me commotum: postmodum vero alteram hanc epistolam commemorans a pluribus vel plurium nomine scriptam eam indicat, cum ait: Misimus: nobis sociari scribimus, consensus noster. Et revera nihil hujusmodi rerum sine synodo agere consueverant pontifices Romani: quam consuetudinem multum intererat hac in occasione non violari, in tanti, inquam, momenti negotio, quod fidem communemque fidei professionem attinebat in quo merito timendum erat [(a) 1Kb] ne Orientales Occidentalibus paulo iniquiores fidei formulam repellerent quam non cognovissent numeroso Occidentalium concilio roboratam.

Ad quem porro annum utraque referenda sit, non extra dubium est. Si ordinem quo anathematismi descripti sunt a Theodorito, annorum ordini respondere constaret, certum esset pariter formulam hanc fidei post annum 381 editam esse: cum ab eo post synodum secundam oecumenicam referantur; immo et post alterum episcoporum in regia urbe conventum, [Col. 1060B] postque rescriptas ad eorum epistolam Damasi litteras. Idem tempus innuere videtur, cum, recensitis cap. 11 anathematismis, haec de tempore subjicit: Et haec quidem gesta sunt superstite Gratiano: quae vitae hujus imperatoris finem indicare videntur, quem tamen toto decennio antevertit communis epocha concilii III Romani, a quo fluxisse creduntur anathematismi. Baronium, qui epistolam ad ann. Christi 373 refert, merito arguit II. Valesius, a quo [(b) 1Kb] scripta dicitur 935 ann. 382, paulo post synodum; sed fusius haec pertractare non est animus. Vide notas ejusdem Valesii in Theodoritum pag. 45.

Institutum magis nostrum attinet [(c) 2Kb] insignis interpolatio, qua auctior legitur professio fidei in vulgatis editionibus et in codice Thuaneo, quam in Oxon. codice. Nimirum post sextum anathematismum haec tam in illis quam apud Theodoritum habentur: Eos autem qui ab Ecclesiis ad Ecclesias migraverint, tandiu a nostra communione alienos habemus, donec ad [Col. 1060C] eas redierint civitates in quibus sunt primitus constituti. Quod si quis alius, alio transmigrante, in locum viventis ordinatus est, tandiu vacet sacerdotii dignitate, qui suam deseruit civitatem, donec successor ejus quiescat in Domino. Haec porro superaddita esse vix dubitare licet. Primum auctoritate Oxoniensis exemplaris ms. nostri codicis in ipsa urbe Roma, ubi scribebat Damasus, ab Ecclesiae Romanae proceribus et ope ser niorum apostolicae sedis conditi: cui hoc nomine major longe fides habenda, quam vel Theodorito, vel parum accuratis aliis editionibus, quae ex Graeco derivatae mihi videntur. 2. Favet codex alter, qui clarissimi Justelli est, laudaturque in Labbeana Conciliorum [Col. 1061A] editione. 3. Ipsa id persuadet loci inspectio; longe enim ab anathematismorum materia abhorrent verba haec, ad disciplinam, non ad fidem spectantia, quaeque et orationis filum, et fidei formulae seriem importune abrumpunt. Qua igitur, inquies, ratione interpolata est, ita ut jam a tempore Theodoriti ea parte auctior circumferretur? Hoc ego Paulini ipsius Antiocheni arte et studio factum esse crediderim: qui cum magnum Meletium in episcopatu Antiocheno socium haberet, hac industria usus est ut notum fieret illum a sedis apostolicae communione esse alienum. Neque hoc solum publicari voluit in ipsa fidei formula, sed et quotquot ad catholicam revertentes huic subscriberent, eos omnes profiteri voluit Meletii communioni nunquam se immiscendos, ad idque proprio teneri chirographo. Quem enim hoc canone melius designari dixerimus quam Meletium, qui cum Sebastenus in Armenia episcopus constitutus olim fuisset, subditorum offensus inobedientia, ut scribit Theodoritus, alio se 936 contulerat, ibi in olio vitam [Col. 1061B] acturus, cum ad Antiochenam sedem ab omnibus postulatus est et evectus. Hunc igitur prima decreti pars notat. Et ut deterior fieret adhuc Meletii conditio, sancitur parte altera, eum, qui in illius Sebasten deserentis locum suffectus fuerat, tandiu sacerdotii dignitate fruiturum, donec sibi vita superesset.

Alia etiam adduntur apud Theodoritum unum, quae non levis momenti sunt. In ultimo enim anathematismo: Quod si quis partiatur, etc., post haec verba, propter unam Divinitatem, quam credimus esse et scimus Patris et Filii et Spiritus sancti; haec continuo subduntur: Deum unum in tribus hypostasibus. Haec a Damaso scripta esse nemo crediderit, tum quia in nullo codice Latino seu excuso, seu manuscripto leguntur, tum quod a trium hypostaseon assertione Latini abhorrebant. Illa addita esse a Theodorito non putem: cum enim Epiphanius Scholasticus omnium Theodoritianae historiae interpretum antiquissimus verba illa non repraesentet, [Col. 1061C] ut ex Tripartita Cassiodori Historia manifestum est, inde conjicio in recentioribus Theodoriti exemplaribus fuisse addita, ab iis forte qui hanc Damasi professionem fidei Graece redditam relegentes ad exemplaria Paulini arte et studio interpolata, tres illas voces velut a scribis per incuriam omissas libello restituendas putarunt. Porro jam olim insertas esse textui Damasiano ab Orientalibus Meletii partes sectantibus, suggerit Theodoriti ejusdem narratio lib. V, c. 3, ubi haec Flaviani ad Paulinum Antiochenum verba refert: Si Damasi communionem amplecteris, o amice, doctrinae nobis manifestam similitudinem ostend. Nam ille quidem unam eamdemque Trinitatis substantiam confitens, tres hypostases diserte praedicat: tu contra Trinitatem tollis hypostasum. Haec si dixit, vix dubito quin ex interpolata versione epistolae Damasi, si tunc scripta erat: sin minus, ex assertione trium personarum, trium hypostasum assertionem Damaso tribuit. Illud vero clare asseritur in fragmento decreti Damasiani in collectione Romana Lucae Holstenii [Col. 1061D] pag. 170.

XI. Alia fidei formula.---Damasianae fidei formulae proxime subjicitur sub eodem capitulo brevis alia formula, quae alia non est ab ea quam habet superius capitulum 53 ad calcem Cyrillianae 937 ad Joannem Antiochenum epistolae. Eadem, inquam, est formula, sed in compendium missa, atque ex tractatu seu definitione Chalcedonensi decerpta. [(a) 1Kb] Utramque Acacianis temporibus propositam esse puto: siquidem tunc respuebant haeretici tam Chalcedonense decretum, quam sancti Leonis epistolam, quibus subscribere [Col. 1062A] coguntur in iis libellis, qui ab haeresi revertebantur.

XII. De symbolo Athanasiano conjecturae.---Post tot recensitos fidei libellos, quos studiose servabat Ecclesia Romana in suo canonum decretorumque Codice, mirabitur aliquis inter eos desiderari praeclaram illam fidei confessionem quae symbolum S. Athanasii dicitur, et cujus laus in officio ecclesiastico per omnes Occidentalis saltem orbis Ecclesias: quod certe symbolum nunquam praetermissum esset a Romanis alias longe minoris momenti formulas in illum suum codicem conjicientibus, si illud tunc temporis eisdem innotuisset; praesertim vero si, quod contendit eminentissimus cardinalis Baronius, eam fidei suae confessionem Romae S. Athanasius edidisset Latino sermone, recitassetque coram pontifice eique assidentibus episcopis. Augebit admirationem, quod in illo testimoniorum delectu, quem sanctus Leo cum epistola sua 134, nunc 165, ad Leonem Augustum misit, quique ab eodem vel ab alio insertus Codici [Col. 1062B] Romano sub capitulo 41, quod, inquam, symbolum illud Athanasianum locum non habeat in illo delectu ubi aliqua e sancti Athanasii scriptis excerpta leguntur, quibus illa confessio et familiarior esse debuisset sancto Leoni, et clarius potentiusque Eutychis errorem profligasset et Ecclesiae Romanae privilegiis addidisset roboris plurimum.

Haec mirabuntur aliqui: ego vero miror magis vel ex hoc unius sancti Leonis silentio nondum viris aliquot eruditis fuisse persuasum, non Athanasii esse opusculum istud, sed alterius auctoris, qui vel Leoni ejusque praedecessoribus ignotus fuit, vel aetate inferior. Utrumque igitur hoc argumentum ex sancti Leonis silentio et Codicis omissione petitum caeteris accedat, quibus istud scriptum olim Athanasio abjudicarunt scriptores doctissimi. Non est hujus loci vel otii de illius auctore fusius operosiusque inquirere: abunde enim jam id praestitum est et erudite a doctissimo viro Gerardo Joanne Vossio de tribus symbolis [Col. 1062C] disserente (Diss. 2). Paucula solummodo vice appendicis addere hic visum est, occasione libellorum fidei, quos discussimus, et testimoniorum a Leone collectorum contra Eutychen: ut si qua lux ex nova conjectura rei hactenus 938 obscurae affulgere potest, ea lectorem non frustremus.

Certa imprimis ab incertis secernenda sunt; tum suspiciones conjecturaeque nostrae in medium adducendae.

Primo itaque jam omnium fere eruditorum consensu constat opusculum istud [(b) 1Kb] sancti Athanasii Alexandrini fetum non esse: quod maxime arguit stylus ipse sermonisque contextus, qui nullatenus Graeci hominis est, sed Latini: confirmaturque tum ex eo quod Athanasius ipse testatur in epistola ad Antiochenses et alibi, procul se fuisse a condenda nova fidei formula, et praeterea Nicaenae synodi symbolum suis omnibus numeris absolutissimum esse semper contenderit: tum ex alto silentio quo usque ad sextum saltem saeculum sepultum fuit hoc symbolum. [Col. 1062D] Cum enim neque sanctus Cyrillus Alexandrinus Athanasii successorum unus, neque sanctus Leo, neque alii scriptores ecclesiastici, vel antistites qui in Ephesino Chalcedonensique conciliis fidem catholicam adversus Nestorium et Eutychen propugnaverunt, nunquam ex illo quidquam protulerint, nunquam illius fecerint mentionem; quis sibi persuadeat inter Athanasii opera recensitum tunc fuisse istud symbolum? His plura qui legere voluerit, adeat laudatum Vossium aliosque qui hac de re prolixiores commentarios ediderunt.

[Col. 1063A] 2. Ex hac ultima ratione evincitur pariter, quisquis tandem symboli istius auctor fuerit, eum post exortam damnatamque non solum Nestorii, sed etiam Eutychis haeresim floruisse; immo post Leonis Magni tempora. Detur enim per indiligentiam nonnullam omissum fuisse Athanasianum hoc symbolum in concilio Ephesino et Chalcedonensi; certe nunquam posteriorem sancti Leonis diligentiam fugisset, qui saepe saepius post quartam synodum scribens ad Orientales episcopos, et propriam Orientalium Ecclesiarum traditionem appellans, nunquam tamen Athanasii symbolum commemorat, in quo tam expresse, tam distincte utraque illa haeresis confoditur. Sed neque anno Christi 458 notum erat, cum illam testimoniorum congeriem ad Leonem Augustum mitteret, quae post denuo excussa apostolicae sedis scrinia auctior prodiit altera, quam ad synodum Chalcedonensem dudum direxerat. Quin et eorum pontificum qui adversus Acephalos Eutychianosque certarunt, silentium de isto symbolo, testatur illud adhuc [Col. 1063B] tum ignotum fuisse.

3. Constat hujus symboli auctorem posteriorem non esse anno Domini sexcentesimo 939 septuagesimo: [(a) 1Kb] hoc quippe anno habita est Augustodunensis in Gallia synodus sub sancto Leodegario episcopo, cujus hic canon legitur: Si quis presbyter, diaconus, subdiaconus, vel clericus symbolum quod sancto inspirante Spiritu apostoli tradiderunt, et fidem sancti Athanasii praesulis irreprehensibiliter non recensuerit, ab episcopo condemnetur. Immo et jam ab anno 633 aliqua ex isto symbolo descripta mihi videntur in ea confessione fidei quae edita est a concilio Toletano IV, habeturque capit. 1 ejusdem.

4. Dubium non est quin multis ante synodum illam Augustodunensem annis compositum esset, et jam olim per totam Ecclesiam celebre evasisset: nunquam enim sapientissimi antistites id commisissent, ut istam fidei formulam omnium ordinum clericis amplectendam et irreprehensibiliter, ut aiunt, recensendam [Col. 1063C] synodali edicto sub condemnationis poena praeciperent, immo et illam e regione cum symbolo apostolico ponerent, nisi jam longo usu recepta, approbata, et inter germanas magni Athanasii lucubrationes numerata fuisset; quod nisi post plurimorum annorum seriem fieri vix potuit.

XIII. Quo tempore scriptum videtur symbolum Athanasianum.---5. Hinc sequitur ejus auctorem non extra centum fere annorum illorum spatium requirendum esse qui ab Hilari papae Leonis successoris pontificatu usque ad finem sexti saeculi vel septimi initium elapsi sunt. Ut sexaginta vel septuaginta ante synodum Augustodunensem anni evulgando symbolo dentur, ejusque auctoritati per omnes Ecclesias stabiliendae: praesertim cum hujusmodi canones, Augustodunenses sancti Leodegarii episcopi dicti, quibus et ille qui de symbolo agit annumeratur, a solo Leodegario in dioecesana synodo pro Ecclesia sua conditi esse videantur, ut vel ille titulus indicat. Existimandum enim non est unicum episcopum hoc sibi arrogaturum [Col. 1063D] fuisse ut novum symbolum, nec ab universa Ecclesia vel usu receptum, vel a multis approbatum, clero suo velut fidei tesseram memoria tenendam, corde credendam, ore confitendam gravi intentata poena praeciperet. Quanquam, ne quid dissimulem, vix aliquid certi ex unico illo canone Augustodunensi statuere auderem, nisi me doctissimorum virorum compelleret auctoritas, Jacobi, inquam, Sirmondi, Petri de la Lande, et Godefridi Hermantii, qui laudatum canonem ad annum 670 referre non dubitarunt, cum tamen nec mss. collectiones ex quibus [Col. 1064A] editus est, nec ulli auctores quidquam de illius aetate vel leviter attingant; 940 nec potior videatur esse ratio illum sancto Leodegario ejusque synodo tribuendi, quam posteriori alicui Augustodunensi episcopo vel concilio. Eorum tamen sententiae libenter accedimus, donec lucis amplius aliquid affulgeat. Hujus ergo auctoris, quem inquirimus, aetatem intra annum circiter 480 et 600 statuendam esse putamus, vel etiam intra brevius spatium.

6. Certum videtur neque casu, neque librariorum incuria, nomen Athanasii in hujus scripti titulum irrepsisse; sed potius ex certo consilio [(b) 1Kb] ab ipso auctore fuisse sancto Athanasio ascriptum: quotquot enim illius exemplaria seu manu exarata, seu excusa, hactenus visa sunt, prae se ferunt Athanasii nomen.

XIV. Non est impostoris scriptum.---7. Tantum abest ut imposturae arguendus sit quisquis talem fidei professionem sub alieno nobis nomine ingessit, quin potius Spiritu Dei istud consilii ab eo ceptum fuisse evincit ipsius symboli contextus, in quo mire elucet [Col. 1064B] et fidei docta simplicitas, et divina Spiritus unctio, quibus ita sanctis Ecclesiae Patribus Athanasiana fide dignum apparuit, ut illud singulis Dominicis omnium clericorum ore celebrari et inter officii ecclesiastici partes censeri voluerint. Enimvero latissimum discrimen est inter ipsum et impostorem illum qui nobis tot commentitias epistolas sub pontificum Romanorum nominibus pessima arte menteque confictas protulit: in hujusmodi enim epistolis nihil pene est quod non aliis turpi furto subreptum fuerit, vel quod iis pontificibus quibus tribuuntur indignum non sit, utpote et illorum temporum disciplinae adversum, et ex consutis pannis male compactum. In hoc vero Athanasiano symbolo omnia Athanasio digna sunt, omnia fidei sinceritati quae exponitur apprime convenientia. Immo nec titulus ipse mendacii potest omni ex parte argui: non enim, ut in hodiernis codicibus legitur, Symboli nomen prae se tulit, sed Fidei. Ita in Augustodunensi canone supra descripto, in [Col. 1064C] breviario ms. monasterii Casinensis sexcentorum fere annorum, de quo inferius dicturi sumus, et alibi. Genuinumque esse scripti hujus titulum probant versiones Graecae, in quibus appellatur , vel , vel ; hoc postremum habet symbolum Athanasianum a Graecis interpolatum, a Jacobo Usserio editum: auctores pariter Latini illud expositionem fidei vel sermonem de fide inscribunt: inter quos Hincmarus archiep. Remensis. 941 Hanc autem esse Athansii fidem, quae hoc symbolo continetur, nemo inficias ierit, qui quidem Athanasium crediderit a catholica fide non recessisse.

XV. Cur sub alieno nomine evulgatum?---Sed cur, inquies, auctor catholicus alieno nomine, non suo, opus suum inscripsit? Dum enim Athanasii nominatur symbolum, quod tamen sancti Athanasii non esse convincitur, metuendum est ne inter spuria et apocrypha numeretur: quod Salonius episcopus Gallus timebat ne Salviani libro eveniret quem sub [Col. 1064D] Timothei nomine ad Ecclesiam catholicam scripserat. Verum quod Salvianus respondet in epistola ad eumdem Salonium, respondeo similiter: Sufficere ad excludendam penitus apocryphi styli suspicionem etiam hoc solum posse, quod satis perspicuum est libros neotericae disputat onis esse, et a posterioris temporis homine divinarum rerum studio atque amore conscriptos. Carent enim apocryphi suspicione, qui agnoscuntur, nec Athanasii, nec hominis Athanasio coaevi, nec Graeci esse auctoris. Quod autem proprium nomen subticere voluerit, id metu haereticorum et adversariorum [Col. 1065A] fidei, cum quibus auctor vivebat, dum scriberet, accidisse putandum est: de quo et amplius aliquid inferius dicemus.

Ex his porro quae supra statuimus, quaeque vix in dubium revocari possunt, hoc elicimus, quod ad inveniendum auctorem hujus symboli viam aperit: auctorem scilicet illum imprimis catholicum intra centum fere illos annos vixisse et floruisse qui Leonis vel Hilari Romanorum pontificum mortem proxime secuti sunt: eumdem metu persecutionis nomen proprium suppressisse, ac proinde eum in ea regione sedem habuisse in qua fidei catholicae hostes Arianique praesertim rerum potiebantur; et eo tempore quo Arii, Nestorii et Eutychis errores longe lateque spargebantur: tres enim istas potissimum haereses hoc symbolum confodit.

XVI. Vigilium episcopum Africanum videri auctorem esse symboli Athanasiani.---Omissa porro eorum sententia qui illud homini Gallo tribuunt, in quibus est P. Pithoeus lib. de Process. Spiritus sancti, quam [Col. 1065B] in sententiam propendere se profitetur Vossius in appendice suae in hanc rem dissertationis: videntur haec omnia quae praemisimus maxime convenire [(a) 1Kb] Vigilio Tapsitano seu Tapsensi in Africa episcopo, nec cuiquam potius hoc opusculum tribui posse arbitror quam acerrimo huic catholicae fidei defensori. Floruit enim Vigilius iste sub finem quinti saeculi, et ut verisimile est ad sextum usque pervenit, quippe qui anno 484 Bizacenorum omnium episcoporum ultimus erat, ut ex notitia Africanorum antistitum regis Hunnerici jussu pro reddenda fidei ratione convocatorum 942 feliciter conjicit Petr. Franc. Chiffletius in notis ad eumdem hunc Vigilium. Praeterea vivebat Vigilius et sedem episcopalem tenebat in Africana regione in qua Wandali Ariana peste infecti catholicos omnes dira persecutione vexabant; ita ut de catholica fide vel verbum proferre crimini verteretur. Eo etiam vivebat tempore quo Nestoriana et Eutychiana haereses maximos in dies progressus agebant, [Col. 1065C] praesertim per Orientales Ecclesias, ad quas fugere compulsus est Vigilius ab impio rege extorris factus. Denique, quod magnopere pensandum est hac in disquisitione, admodum familiare fuit Vigilio, ut si quae scriberet opuscula saeviente persecutione, [(b) 1Kb] ea non suo, sed sub antiquorum Patrum vel auctorum persona in publicum emitteret. Sic librum contra Marivadum scripsit sub nomine Idacii Clari: alterum composuit in persona S. Augustini contra Felicianum Arianum: tertium contra Palladium Ambrosio vel Gregorio Nazianzeno inscriptum. Sed et sub nomine sancti Athanasii plures, quam sub aliorum persona evulgavit: duodecim enim de Trinitate libros habemus inter opera sancti Athanasii, Latine tantum editos, quos Vigilii esse clamant eruditi (Jac. Sirmondus, in not. ad Theodulphum de Spiritu sancto; Phil. Labbeus, de Script. ecclesiast.; Chiffletius, in opusc. 2 vindiciarum operum Vigilii Tapsensis); sicut et Dialogorum libros inter Athanasium, Arium et Probum judicem. Sed etsi non indubitata fide essent Vigilii [Col. 1065D] memorata haec opuscula, saltem Dialogus adversus Arianos, Sabellianos et Photinianos, vel ipso Vigilio fatente, ab ipso sub nomine Athanasii contra Arium, Sabellium et Photinum coram judice Probo disputantis, compositus est; ex quo certe maximum pondus accedit conjecturis nostris. Ipse, inquam, Vigilius in praefatione hujus dialogi hoc profitetur: Utile hoc, scribit ille, et valde commodum apparuit, ut uniuscujusque haeretici personam cum sui dogmatis [Col. 1066A] professionibus, quasi praesentes cum praesentibus agerent, introducerem . . . . Sabellium ergo, Photinum, Arium, atque ad nostras partes Athanasium introduxi: ut veritas summo confligentium certamine eliquata ad omnium notitiam perveniret.

Inde etiam confirmatur primum haec nostra opinio, quod quos adversarios fidei praecipue impugnat symbolum, Arianos scilicet et Eutychianos, eosdem semper scriptis suis persecutus est Vigilius. Pleraque enim opuscula sua contra Arianos, qui Africanas vastabant Ecclesias, conscripsit, et insigne opus adversus Eutychianos emisit, quo et sancti Leonis epistolam et Chalcedonense decretum ab haereticorum impugnationibus strenue vindicat.

2. Alias fidei professiones etiam sub nomine Athanasii edidit Vigilius, quae eum 943 hujusmodi opusculis conscribendis assuetum produnt. Velut sunt [(c) 1Kb] illae quae libris de Trinitate insertae leguntur. Hanc autem quae symboli nomen obtinet, tunc ab eo conditam esse existimamus cum Constantinopoli exsularet: [Col. 1066B] quo tempore jam multa ediderat opuscula contra haereticos Arianos, eum adhuc in Africa moraretur. Audiens autem, cum esset in Oriente, quantas strages ageret in Africanis Ecclesiis Ariana haeresis, et quo in discrimine versaretur popularium suorum fides, pastoralis officii partes esse existimavit periclitanti populo suo suppetias ferre, simplicioribusque Christianis eam fidei professionem ob oculos ponere, quae remotis omnibus subtilioris et implicatioris theologiae ambagibus, catholicam doctrinam pure, nitide, breviterque exponeret. Qua expositione Ecclesiam suam aliasque Africanas non solum adversus Arianae sectae perfidiam muniendas esse existimavit, sed etiam adversus Nestorianam et Eutychianam; quae cum apud Orientales, inter quos agebat, longe lateque grassaretur, eam ad Africanas regiones, vel jam esse invectam, vel invehi facile posse videbat. [(d) 1Kb] Athanasii nomine ornandam esse existimavit hujusmodi professionem: quia et tanti viri auctoritate eos qui sola [Col. 1066C] auctoritate ducuntur retinendos fore putabat; et probe noverat illius aevi eruditos non posse in hunc errorem induci, ut Athanasio illam expositionem tribuerent, reclamante novellarum haeresum, quam distincte habet, mentione. Sed et hoc necessarium omnino videbatur, ne quisquam Africanorum qui tunc vivebant, episcoporum de condita hujus fidei formula in suspicionem apud haereticos deveniret, ac propterea in certissimum vitae discrimen, quae Arianorum erat saevities, adduceretur: quod merito timendum fuisse intelliget quisquis Victoris Vitensis de Persecutione Africana narrationem perlegerit.

3. Etsi in tam brevi et in hujus generis septiuncula, qualis est haec fidei professio, vix locus sit conferendo stylo cum caeteris Vigilii lucubrationibus (aliam enim dicendi rationem breves et exegeticae fidei formulae, aliam scripta prolixiora et polemica exigunt): non levem tamen inter symbolum et alia Vigilii opera [(e) 1Kb] styli affinitatem scribendique rationem deprehendere mihi videor. Eamdem enim methodum [Col. 1066D] sectatur in opere contra Marivadum scripto, et praesertim libro III, quam et in symbolo conficiendo tenuit: ita ut prior pars symboli, quae Trinitatis unitatem contra Arianos defendit, compendiosa videatur esse recapitulatio eorum quae centum capitulis 944 exponuntur in tribus illis contra Marivadum libris: isti enim toti sunt in exponenda probandaque unitate Trinitatis, et Trinitate unitatis, quae est prioris partis symboli propria materies. Sed et hoc distinctius [Col. 1067A] apparet in lib. III; tria enim hujus priora capitula totidem has propositiones complectuntur cum suis probationibus: Deus Pater, Deus Filius, Deus Spiritus sanctus. Dominus Pater, Dominus Filius, Dominus Spiritus sanctus. Omnipotens Pater, Omnipotens Filius, Omnipotens Spiritus sanctus: quae totidem et iisdem verbis habentur in symbolo. In quo plures aliae ejusdem formae propositiones leguntur: sicut et in dicto libro III longe plurimae; videlicet ad centenarium usque numerum, Scripturae testimoniis probatae reperiuntur, eumdemque, ni fallor, spirant auctorem. Alia quoque non minus sibi invicem convenientia fortasse deprehendet qui attentius et majori otio caeteras Vigilii lucubrationes evolvere voluerit: nobis haec modo sufficiant ex occasione scripta.

Absoluta dissertationum nostrarum editione, inveni codicem Thuaneum, in quo dialogus Vigilii Tapsensis adversus Arianos, Sabellianos et Photinianos legitur sub hoc titulo: Incipit altercatio Athanasii [Col. 1067B] cum haeresibus. Post hunc tractatum habentur symbolum Nicaenum et formula fidei Ariminensis concilii, quam proxime sequitur symbolum Athanas. cum hac [Col. 1068A] epigraphe: Fides dicta a sancto Athanasio episcopo. Porro conjecturae nostrae de auctore hujus symboli, Vigilio non parum suffragatur quod in antiquissimo codice [(a) 1Kb] illigatum reperiatur opusculo; cui nomen Athanasii pariter praefixum legitur, sed quod Vigilii Tapsensis esse indubitatum habetur ipsius Vigilii testimonio: siquidem lib. V adversus Eutychen, num. 2, haec scribit: De conciliorum, inquit, diversis sanctionibus et nominum religiose additis novitatibus plenissime in iis libris quos adversus Sabellium, Photinum et Arium sub nomine Athanasii, tanquam si praesentes cum praesentibus agerent (ubi etiam cognitoris persona videtur inducta) conscripsimus, a nobis fuit expressum, etc. Nec omittam observare locum ex ejusdem libri V Vigilii. Tapsensis num. 6, ubi unitas Christi ex Deo et homine constantis confertur cum unitate hominis ex anima rationali et carne subsistentis: Sicut credimus unum esse hominem, animam rationabilem et carnem; ita credamus unum esse Christum Deum et hominem: quae omnino similia sunt [Col. 1068B] his symboli Athanasiani verbis: Sicut anima rationalis et caro unus est homo; ita Deus et homo unus est Christus.





BALLERINIORUM OBSERVATIONES In Dissertationem XIV Quesnelli, De libellis in Codice insertis, etc.
[Col. 1067]

[Col. 1067B] 945 Inter ea fidei monumenta de quibus in praecedenti dissertatione agitur, duo tantum libelli fidei nostro codici canonum inserti cap. 39 et 40, ac symbolum Quicunque S. Athanasio vulgo inscriptum fusiores observationes requirunt.



§ I. Libellus fidei qui in collectione hoc tomo edita exhibetur cap. 39, S. Gregorio Nazianzeno probabilius vindicandus creditur. Impugnatur sententia qua auctori Latino adjudicatur, et Gregorio Orientali cum Quesnello substituitur Occidentalis, Gregorius Baeticus, vel cum novissimo auctore Phoebadius.
[Col. 1067C]

I. Unum certum praemittendum est, hunc libellum, qui inter S. Gregorii Nazianzeni opera est sermo 50, ita concinere cum sermone 49, ut utriusque unum eumdemque auctorem esse Quesnellus § 7 jure probaverit. In eo solum alter ab altero discrepat, quod sermo 49 Nicaenam fidem fusiori et dogmatico tractatu statuat; sermo autem 50, seu libellus fidei, easdem praecedentis sermonis sententias compendio exhibeat. Igitur si S. Gregorius Nazianzenus auctor sit sermonis 49, eidem quoque attribuendus erit sermo 50, seu memoratus libellus fidei. Pro asserendo autem ejus sermonis 49 auctore S. Gregorio [Col. 1067D] Nazianzeno duo expressa testimonia suppetunt, unum S. Augustini, alterum ejus codicis qui Argentoratensi editioni operum ejusdem S. doctoris usui fuit. Solemne est S. Augustino Gregorii Nazianzeni auctoritate uti, et ex Rufini versione, quae ob auctoris et interpretis celebritatem longe lateque propagata erat. Hinc in lib. I adversus Julianum, c. 5, ejusdem Gregorii testimonia producturus, praemonuit: Sed tibi non deerit magni nominis, et fama celeberrima illustris episcopus etiam de partibus Orientis, cujus eloquia ingentis merito gratiae etiam in LATINAM LINGUAM TRANSLATA usquequaque claruerunt. Subdit statim quatuor loca ejusdem. doctoris ex versione Rufini. Porro sermonem 49 eidem S. Gregorio Orientali episcopo explorate vindicat in epist. 148 scribens, num. 10, Gregorius etiam sanctus episcopus Orientalis apertissime dicit, Deum natura invisibilem, quando Patribus visus est, sicut Moysi, cum quo facie ad faciem loquebatur, alicujus CONSPICABILIS MATERIAE dispositione assumpta, [Col. 1068B] salva sua invisibilitate, videri potuisse. Nec quispiam cum recenti auctore reponat hanc Gregorii sententiam inveniri in oratione 37, quae certus ejusdem Gregorii fetus est. Legenti enim utramque orationem 37 et 49, non tam sententiam quam quaedam etiam verba charactere majusculo indicata congruere [Col. 1068C] soli orationi 49 quisque perspiciet: ac praeterea cum Augustinus non Graecum textum, sed vulgatam Rufini interpretationem adhibuerit, ut ex aliis locis, in quibus alia Gregorii Nazianzeni testimonia recitat, perspicere licet; oratio autem 37 non ita fuerit a Rufino Latinitate donata, uti oratio 49 (de cujus versione mox dicemus), hanc Augustinum allegasse in epist. 148 dubitare non licet.

II. Alterum testimonium est codex ex quo prodiit editio Argentoratensis 947 anno 1508. Hic enim codex decem orationes ejusdem S. Gregorii nomine inscriptas, et a Rufino Latine redditas exhibuit cum ipso Rufini interpretis prologo: in quibus est oratio vulgata 49 et oratio vulgata 50, seu noster libellus fidei. Quare Justus Fontaninus lib. II Vitae Rufini, c. 8, has omnes sicut Rufino interpreti, ita Gregorio Nazianzeno auctori asserere non dubitavit. Neque refert in aliis codicibus, qui Gregorii sermones a Rufino Latinitate donatos continent, eas orationes 49 et 50 desiderari. Nam in plerisque mss. duo, vel tres, [Col. 1068D] vel quatuor tantum ejusdem Gregorii sermones, quos idem Rufinus Latine reddidit, leguntur, ut laudatus Fontaninus notavit: nec tamen idcirco octo saltem ipsius Gregorii sermones ab eodem Rufino traductos quispiam ambigit. Idem porro Rufinus in libro XI Historiae Eccl., cap. 9, de scriptis sanctorum Gregorii Nazianzeni atque Basilii testator: Nos denas ferme singulorum oratiunculas transtulimus in Latinum. Basilii orationes a Rufino Latinis donatae non inveniuntur nisi octo, aut, ut credimus, novem. Vide nostram praefationem in appendicem tractatuum S. Zenonis episcopi Veronensis, num. 2, pag. 294. Decem autem Gregorii Nazianzeni suppeditavit codex saepe laudatus, quas idcirco ipso Rufino teste eidem sancto adjudicandas agnoscimus.

III. Qui Gregorium Nazianzenum excludendum putarunt, ea hypothesi nituntur, quod iidem sermones 49 et 50 Latino auctori, non autem Graeco attribuendi credantur. Rationes autem quibus hanc hypothesim [Col. 1069A] tuentur, nihil evincunt. Quae maxima omnium profertur ex Scripturarum Itala veterique interpretatione inserta orationi 49 nihilum valet, cum Latinus interpres in reddendis Latine Scripturarum testimoniis eadem versione suo aevo usitata, quae cum Graeco textu Interpretum LXX a Graecis Patribus adhibito congruebat, uti potuerit. Fortior videri solet ea loquendi ratio a Graeco scriptore aliena, quod Graeci appellant, et illa: ratio quaedam quae apud Graecos nuncupatur . Verum nonne ex Graeco redditum fuit Latine symbolum Nicaenum antiquissima versione, in qua nihilominus non absimiliter legimus apud Leonem epist. 165, c. 2, apud S. Hilarium et alios: unius substantiae cum Patre, quod Graeci dicunt ? Cum porro Rufinus fuerit ejus orationis interpres, pro ea libertate qua ille in interpretandis Graecis operibus utebatur, similes formulas adhibere potuit. Idem est de stylo quo Rufinus liberior interpres in aliis quoque versionibus uti consuevit. Similis quidem stylus elucet in caeteris [Col. 1069B] octo orationibus, quam ipsum ex Gregorio reddidisse nemo ambigit.

IV. Cum ergo nihil cogat pro asserendo auctore Latino, duo autem testimonia Augustini, et codicis in editione Argentoratensi impressi testimonia pro S. Gregorio Nazianzeno satis aperta sint; nulla ex aliorum sententiis quae Latinum auctorem ingerunt, praeferenda videri poterit. Illa certe Quesnelli qua pro Gregorio Nazianzeno Gregorium Baeticum supponit, ac si Augustinus in designando Gregorio Orientali pro Occidentali allucinatus sit, minus probabilis est. Nam praeterquam quod Augustinus Gregorium Nazianzenum allegare consuevit, nunquam vero Gregorium Baeticum; errorem et allucinationem in eo notare, nisi quid certum et convincens pro Gregorio Baetico afferatur, praesumptuosum videtur. Nihil autem convincens Quesnellus protulit, sed meras conjecturas, vel inanes prorsus, vel certe ejusmodi quae aeque aliis auctoribus accommodari [Col. 1069C] queunt, ut in annotationibus indicavimus. Neque magis placere potest novissima opinio, qua in opere inscripto Histoire littéraire de la France, tom. I, part. 2 edit. Paris. anni 1733, pag. 273, Phoebadius eorum sermonum auctor praetenditur. Haec enim cum eidem hypothesi Latini auctoris incumbit, quam inanem ostendimus; tum vero pares conjecturas congerit, quae corruente hypothesi nutant, aliisque pariter Latinis aptari scriptoribus possunt.

V. Unum ex hoc auctore verissimum credimus, cum Quesnellum rejicit opinantem libellum fidei, seu sermonem 50, priorem fuisse sermone 49, ac si ille libellus in hoc sermone 49 indicetur iis verbis: Jampridem adversus Arianos libellum edideram. Hanc autem sententiam ille duplici ratione impugnat. Primum ex contextu orationis 49, in qua verba jampridem adversus Africanos libellum edideram, indicant non brevem fidei formulam, sed tractatum polemicum, quo Arianorum error ex proposito perstringebatur. Id autem 949 aliis quidem Gregorii Nazianzeni [Col. 1069D] fusioribus tractatibus Arianos impetentibus optime congruit, non vero laudato libello fidei, in quo etsi doctrina inserta est Arianae haeresi contraria, non tamen libellus dici potest qui, contra Arianos editus, eosdem impugnet. Secundo quia in libello adversus Arianos Sabellii errorem nominatim confutatum auctor sermonis 49 diserte pronuntiat. Nihil vero ejusmodi expressum legitur in libello breviori, seu in sermone 50. Addit etiam idem Gallicanus scriptor animadversionem non levem ex ipsa objectione, qua libellus antea editus ab Arianis impetebatur. Nam hoc est, quod ciunt posse reprehendi (sunt verba sermonis 49) quod ubi Verbum Dei ex persona Filii posuimus, tale hoc Verbum intelligere putemur, quale grammatici tradunt, etc. Et postea: Mirari me fateor hoc ita sentiri potuisse, quasi nos personam propriam Verbi, quod est Filius, negaremus, quem tot locis verum Filium de vero Patre natum ingessimus. [Col. 1070A] Si primi libelli auctor in eodem sese ita explicasset circa personarum distinctionem, ut se, paucis licet verbis, explicat in libello fidei, seu in sermone 50, in quo praecise et accurate loquitur; nunquam ipsi opponi potuissent quae prioris libelli causa eidem objecta traduntur. Quid quod voces tot locis longiorem tractatum confirmant, quae breviori libello nequaquam conveniunt? Hic ergo sermo 50 pro illo primo libello adversus Arianos edito haberi nequit; sed alius anterior, et prolixior Nazianzeni tractatus in Arianos et Sabellianos indicatur, cujus Apologiam idem auctor contexuit sermone 49; libellus vero fidei nostrae collectioni insertus posterior est eodem sermone 49, adeo ut ipsius compendium videatur, quod tamen in fine articulum praefert de resurrectione corporum, quo sermo 49 caret.



§ II. De altero fidei libello, qui in nostra collectione exhibetur cap. 40. Abjudicatur ab Augustino, cui illum Quesnellus tribuit; et concilio Toletano I asseritur.
[Col. 1070B]

I. De hoc libello egit Quesnellus § 8, ubi ipsum, qualis est in Codice canonum, cap. 40, S. Augustino adjudicandum existimat. Cumque idem ferme repetatur in regula fidei subjecta concilio Toletano I, quae ab alia synodo Hispanica sub S. Leone condita fuit; hujus synodi Patres ex ipso Augustini libello eamdem regulam hausisse opinatur. Ut autem brevius, quoad fieri possit, nostram sententiam aperiamus, praemittendum est, hoc documentum inter Augustini opera olim editum, levioribus variantibus exceptis, idem omnino esse ac illud nostrae collectioni insertum: quod tamen in editione Augustini posteriori manu additamentum recepit decem et quatuor anathematismatum, quae ex epistola Damasi ad Paulinum excerpta fuere. At documentum sub titulo Regula fidei subjectum Toletanae synodo I, etsi quoad substantiam sit idem cum illo nostrae collectionis, non solum [Col. 1070C] tamen sex anathematismatum additionem in fine exhibet, quae ejusdem Regulae propria sunt, verum etiam quaedam additamenta, et clariores aliquot explicationes praefert tum in ipso corpore, tum etiam in anathemathismis, praesertim 5, 6, 7 et 12, ut conferenti notationes nostras in cap. 40 codicis palam fiet. Nihil porro ambigendum videtur quin hoc documentum, ut in mss. nostri codicis exstat, primus sit vetustioris auctoris fetus, quem Patres concilii Hispanici sub S. Leone in condenda regula fidei susceperint, et aliquot additamentis, atque aliis explicatioribus verbis nonnullis in locis efferentes, suum fecerint. Neque enim verosimile est posteriorem auctorem, qui explicatius documentum prae oculis habuit, ea omisisse quae ad perspicuitatem conferunt; sed potius econtra accidit ut quae prius brevius et minus clare scripta fuerunt, posterior auctor auctiora et explicatiora efficiat. Exemplum itaque nostrae collectionis primaevum fetum esse et Leonis aetate antiquius cum Quesnello arbitramur.

[Col. 1070D] 951 II. Num vero S. Augustino tribuendum sit, ut ille existimat, assentiri non possumus. Idem in fine paragraphi 8 sese exspectare dixit Patrum Benedictinorum judicium in ea quae tum parabatur operum S. Augustini editione. Illi vero documentum, quod antea inter Augustini sermones relictum fuerat, nihil moti Quesnelli observationibus, non dubitarunt exinde excludere et referre in appendicem tomi V, serm. 233. Quippe, inquiunt, in mss. hunc libellum inter Augustini sermones et opuscula nusquam exstare vidimus. Rationem etiam addunt ex stylo. Augustinum certe nobis minus sapiunt hi loquendi modi num. 1, hanc unam esse divini nominis Trinitatem. Ibidem, non imaginarium corpus, aut forma sola compositum. Ibid., et omnia corporis exercitia, sive ut Romanus Codex (Quesnellianum intelligunt) exitia sensisse. Et num. 2, mundum hunc factum non fuisse, atque ejus omnia instrumenta. Tandem vox Paracletus passim [Col. 1071A] posita pro Spiritus sanctus. Argumentum itaque styli, quod Quesnellus extulit, Augustinum maxime expungit. Hinc jure Verlinus et Vindingus huic sermoni inter Augustinianos recensito suppositionis notam affixere. Adde etiam judicium P. Coustantii in admonitione ad epist. 5 Damasi ad Paulinum pag. 505, n. 8, ubi in hoc sermone nihil esse Augustini profitetur. Augustini autem nomen in vetustissimo ms. Vindebonensi nostrae collectionis ita in fine tituli additur, ut addititium credi possit. Ex aliquo autem ejusdem collectionis, ut alibi vidimus, Gallicanae exemplo in collectionem item Gallicanam additionum Isidori hoc documentum transisse, et ex alterutro hoc fonte ob inscriptum titulo Augustini nomen inter hujus sermones tandem fuisse receptum et editum arbitramur. Opinio igitur quae Augustinum hujus libelli auctorem praefert, ex solis codicibus nostrae collectionis proficiscitur, in quibus illius nomen addititium ex nostro ms. Vindebonensi conjicere licet.

III. Cum porro hoc documentum a Patribus synodi [Col. 1071B] Hispanicae sub S. Leone repetitum et auctum cum titulo Regula fidei in mss. collectionum Hisp. et Isid. subjiciatur concilio I Toletano, de quo plura diximus tom. II, not. 5, ad Quesnelli observationes in epist. 15 S. Leonis ad Turribium (Nostro tom. I, col. 1331, not. a), valde probabile videri potest primaevum hoc documentum ipsi synodo Toletanae I tribuendum esse, quae cum damnaverit haeresim Priscillianistarum, hunc libellum fidei adversus eam aliasque haereses cum duodecim anathematismis edidit. Hic libellus contineri poterat in uberioribus ejusdem synodi gestis, quorum in prooemio ipsius synodi fit mentio. Hoc autem documentum Patres posterioris synodi Hispanae sub Leone repetentes, ut illud praesenti suarum Ecclesiarum necessitati accommodarent, aliqua clarius explicanda, alia addenda censuere. Huc referendum videtur additamentum Filioque, quod illi in Regula fidei inseruere Leonem secuti, qui in epist. 15 ad Turribium, cap. 1, de Spiritu [Col. 1071C] sancto scripsit, de utroque processit. Auctor collectionis Hispanicae primaevum documentum, quale in nostra collectione legitur, in gestis Toletanae I synodi nactus, cum illud explicatius et auctius invenisset in posteriori synodo sub Leone, hoc illi substituendum ac eidem Toletanae I synodo subnectendum putavit, ea admonitione praemissa, qua alteri concilio sub Leone ipsum perspicue asseruit his verbis; Incipit regula fidei catholicae contra omnes haereses et quammaxime contra Priscillianos, quam episcopi Tarraconenses, Carthaginenses, Lusitani et Baetici fecerunt, et cum praecepto papae Urbis Leonis ad Balconium episcopum Galliciae transmiserunt. Solum offendere possunt quae sequuntur: Ipsi etiam et suprascripta viginti canonum capitula statuerunt in concilio Toletano: quae ad Patres concilii sub Leone referri nequeunt, cum canones in Toletana I synodo conditi fuerint, ut laudata not. 5 fusius probavimus. Duas in haec postrema verba conjecturas ibidem indicavimus. Nunc aliam, quae probabilior fortassis videbitur, proponemus. Haec [Col. 1071D] nimirum verba forte ab auctore collectionis Hispanicae inventa in titulo libelli fidei ejusdem synodi Toletanae I, cui congruebant; hoc loco, ubi ob substitutam regulam fidei alterius concilii sub Leone, minus congruunt, incaute retenta fuere.



953 § III. De auctore symboli Quicunque, quod S. Athanasii nomine inscribitur.

I. Antiquius testimonium quo symbolum Quicunque S. Athanasio tribuitur, essent duae epistolae inter S. Isidori Hispalensis opera editae, una ad Claudium ducem, altera ad Eugenium episcopum Toletanum, si vere eumdem S. Isidorum haberent auctorem. At cum hae scriptae cum jam saeculo IX et XI exortae essent Graecorum adversus Latinos controversiae, S. Isidoro Hispalonsi perperam inscribantur; primum testimonium peti potest ex quodam canone [Col. 1072A] synodi Augustodunensis sub S. Leodegario episcopo, quae celebrata fuit, non anno (ut cum editis Quesnellus scripsit) 670, sed anno 676 vel 677, quemadmodum v. c. Bouhierius in epistola ad Mabillonium constituit. Cum vero canon qui laudatum symbolum fidem S. Athanasii appellat, a Sirmondo erutus fuerit e ms. collectione Divionensi, quae non integras synodos, sed canones hinc inde excerptos, ac in titulos distributos continet, incertum quibusdam videtur num spectet ad concilium Augustodunense sub S. Leodegario habitum, an vero ad aliud ejusdem loci quod posterius celebratum fuerit: ac propterea nihil hinc certi ad antiquitatem symboli Athanasio inscripti constituendam elici posse contendunt. Nos vero eumdem canonem invenimus in collectione Herouvalliana edita a Jacobo Petit cap. 1. Licet autem ibidem canon Augustodunensis allegetur sine Leodegarii nomine, tamen collectionis auctorem non aliam synodum Augustodunensem prae oculis habuisse, nisi quae S. Leodegario episcopo celebrata [Col. 1072B] fuit, patet ex tabula canonum eidem collectioni praemissa, et a Petit exhibita pag. 264, in cujus fide de Augustodunensibus canonibus in eadem collectione allegatis haec solum traduntur: Canones Augustodunensium S. Leodegarii episcopi. Concordat etiam caput 70 ipsius collectionis, in quo dum exhibentur episcopi qui canones ipsius collectionis confirmarunt, haec ad Augustodunenses canones referuntur n. 19: Consensio et confirmatio Leodegarii episcopi Augustodunensis. Negari igitur nequit quin antiquior codex quo Herouvallianae collectionis auctor usus est, canonem laudatum retulerit inter eos qui in synodo Augustodunensi sub S. Leodegario sanciti fuerunt; ac proinde post medium saeculum VII symbolum Quicunque S. Athanasio ascriptum dubitare non licet. Neque enim probabilis credi potest Papebrochii opinio in Respons. ad exhibit. error., part. II, art. 13, n. 36, ubi tradit verbis ejusdem canonis Fidem S. Athanasii non Athanasianum, sed Nicaenum [Col. 1072C] symbolum designari, in quo lucubrando Athanasium plurimum laborasse satis credibile est. Nicaenum enim symbolum proprio Nicaeni nomine in Ecclesia appellari solebat, nunquam vero Athanasii. Cum porro Athanasii quidem nomine et in mss. et ab aliis VIII et IX saeculi auctoribus inscriptum inveniamus symbolum Quicunque, nihil dubitandum videtur quin aliquanto ante in synodo Augustodunensi S. Leodegarii, verbis Fidem S. Athanasii idem symbolum vocatum fuerit. Idipsum confirmari potest e collectione ms. Vat. Palat. 574, cujus additamenta ejusdem circiter aevi idem symbolum hoc titulo praeferunt: Incipit fides catholica S. Athanasii.

II. Majorem vero ejusdem symboli antiquitatem, omisso tamen Athanasii nomine, alia vetustiora documenta demonstrant. Sunt qui ingerunt concilium Toletanum IV habitum an. 633, in quo nonnullas formulas ex eodem symbolo excerptas credunt. At similes formulae atque sententiae in definitis et vulgatis Ecclesiae dogmatibus ita communes erant catholicis, [Col. 1072D] ut Toletani Patres communibus formulis usi dici possint, nec ex nostro symbolo eas derivasse. Similes quidem phrases invenire licet in aliis scriptoribus, quos ex Athanasiano symbolo easdem sumpsisse nemo dixerit. Si iidem Toletani Patres in condenda professione fidei Athanasianum symbolum prae oculis habuissent; alias 955 atque sententias ex eodem derivassent: quae tamen in ea professione non inveniuntur. Antiquitatem vero ejusdem symboli ipsa Toletana IV synodo anteriorem aptius astruit manuscripta collectio, quae continetur in pervetustis codicibus Barb. 2888 et Vat. 1342. In hae enim exhibetur epistola canonica, quam sub initium VI saeculi celebrem, inter documenta Juris canonici veteris edidimus n. 4, ac in eadem sic canon primus exprimitur: Primum omnium FIDEM CATHOLICAM omnes presbyteri, et diaconi, seu subdiaconi memoriter teneant; et si quid [Lege si quis] hoc faciendum praetermittat, [Col. 1073A] quadraginta dierum [Lege diebus] a vino abstineant [Lege abstineat]. etc. Fidei catholicae nomine indicari symbolum Quicunque, certum fit ex antiquissimis ejusdem symboli codicibus, qui idem symbolum (ut mox videbimus) fidem catholicam inscribunt. Ea enim respiciuntur ipsius symboli verba: Ut teneat CATHOLICAM FIDEM. FIDES autem CATHOLICA haec est. Et in fine: Haec est FIDES CATHOLICA, etc. Adde Venantium Fortunatum, cujus expositio in symbolum Quicunque a Muratorio edita tom. II Anecdot. Latin., pag. 212, inscribitur: Expositio fidei catholicae Fortunati: sic enim hanc inscriptionem intelligendam putamus, ut Fortunatus auctor sit, non fidei catholicae, seu symboli Quicunque, sed expositionis in eumdem symbolum, quemadmodum alias expositiones edidit in symbolum apostolorum et in orationem Dominicam. Haec sunt duo testimonia saeculi VI. Si autem hoc tempore non solum Fortunatus hanc Fidem catholicam explicavit, verum etiam canone praeceptum fuit ut omnes presbyteri, diaconi [Col. 1073B] et subdiaconi ipsam memoriter discerent: illam jamdiu ante scriptam usuque plurimorum receptam fateri necesse est.

III. Vetustiora porro ejusdem symboli exemplaria vel titulo carent, vel sine auctoris nomine inscribunt tantum Fides catholica. Primi generis sunt ms. Ambrosianum, olim Bobiense, ante annos mille et amplius exaratum, in quo nostrum symbolum sine ulla inscriptione legitur, teste Muratorio loco allegato pag. 224, et codex Colbertinus 784, aevo circiter Pipini scriptus, in quo ejusdem symboli pars legitur; quia librarius ita mutilum se Treveris in vetustiore utique codice reperisse testatur, nullo auctoris nomine aut titulo designato. Tres alii codices referuntur a Benedictinis editoribus operum S. Athanasii, § 2, Diatribae in symbolum Quicunque, pag. 721: unus Regius 4908, alter Colbertinus 3133, ac tertius laudatus a Felckmanno, in quibus hoc symbolum omni titulo et auctoris nomine caret. Inter [Col. 1073C] secundi autem generis exemplaria praeter illa saeculi VI quae usui fuerunt Fortunato et auctori epistolae canonicae, de quibus diximus numero praecedenti, omnium quae hactenus inventa sunt antiquissimum est illud quod ab Usserio laudatur, ubi nullo auctoris nomine haec inscriptio praefigitur: Fides catholica. Item legitur in duobus mss. Vat. 81 et Vat. Reginae 12; eumdemque titulum exstitisse in codice quem adhibuit Theodulfus episcopus Aurelianensis, liquet ex capitulari ejus secundo, paulo post initium. Athanasii itaque nomen non ab auctore initio ascriptum, sed posteriori tempore inductum fuit: unde posteriora tantum exemplaria et scriptores septimi, octavi et noni saeculi illud praeferunt.

IV. Haec, quae ex codicibus et antiquioribus testibus produximus, deberent sufficere ut hocce symbolum S. Athanasio posteriori tantum aetate suppositum dignoscatur. Ipsi quidem non posse illud ascribi alia plura argumenta convincunt, tum quae in praecedenti dissertatione Quesnellus digessit § 12, [Col. 1073D] tum quae postea addiderunt PP. Benedictini editores operum S. Athanasii in peculiari Diatriba de eodem symbolo § 3. Ludovicus Muratorius tom. II Anecdot. Latin., in disquisitione de eodem argumento, et novissime P. Dominicus Maria Speronius dissert. 1 de symbolo vulgo S. Athanasii, Patav. 1750, ubi praeterea hujus symboli auctorem, non Graecum, sed Latinum esse evidenter ostendunt. Tota autem quaestio nunc in eo versatur, cuinam Latino scriptori hocce symbolum tribuendum sit. Quesnellus Vigilium Tapsensem opinatur. At ejus sententiam primum impugnavit Josephus Antelmius in nova de symbolo Athanasiano disquisitione Parisiis edita an. 1693, cui hac in re auctores paulo ante memorati calculos addidere.

957 V. Certe quod ait Quesnellus eumdem Vigilium nonnulla ejusdem generis opera Athanasii aut aliorum scriptorum nomine edidisse, non satis probavit. [Col. 1074A] Sola Altercatio sancti Athanasii episcopi contra Arium, Sabellium atque Photinum haereticos in dialogi formam scripta, Vigilii quidem est, cum ab ipso Vigilio laudetur lib. V contra Eutychem, cap. 2; at non idcirco Athanasii nomine edita dici debet, cum in praefatione moneat se Athanasium loquentem inducere, ut alii scriptores inducere solent alios, quos tamen nemo idcirco dialogi auctores putat. Librum contra Marivadum seu Varimadum Idacii Clari nomine vulgatum Vigilio quidem adjudicavit Chiffletius, propterea quod ipse Vigilius in laudata Altercatione lib. II, n. 45, librum adversus eumdem se edidisse profitetur. Cum vero in eadem Altercatione Vigilius prolixum locum recitet ex suo opere contra Marivadum, qui in tribus Idacii libris contra Varimadum non legitur; hinc satis tute colligitur librum Vigilii contra Marivadum diversum esse ab Idacii libris contra Varimadum, nec ad nos pervenisse. Quare hi postremi contra Varimadum libri Vigilio tribui nequeunt, ac si ementitum Idacii nomen eisdem praefixerit. Vide plura [Col. 1074B] apud Antelmium loco laudato, et admonitionem praemissam libris de sancta Trinitate in editione novissima operum S. Athanasii tom. III, pag. 602. Similia reponi queunt caeteris opusculis qui aliorum Patrum, aut Athanasii nomine inscripti, eidem Vigilio a nonnullis addicuntur. Libri duodecim de Trinitate inter Athanasii opera eo praecipue nomine Vigilio tribuuntur a Chiffletio, quia laudantur in praefatione librorum Idacii Clari contra Varimadum, quos a Vigilio Idacii ementito nomine editos praesumpsit: quam hypothesim jam refellimus. Sicut autem libri contra Varimadum non Vigilii, sed Idacii sunt; ita etiam libri de Trinitate, quos Idacius in laudata praefatione se lucubrasse affirmat, ejusdem Idacii, non Vigilii esse dicendi sunt. Neque vero quidquam movere potest Chiffletii nisus, qui ut eosdem libros de Trinitate Vigilio asserat, longum illud testimonium ab eodem Vigilio recitatum in Altercatione memorata, et excerptum ex suo libro contra Marivadum, in ipsis [Col. 1074C] de Trinitate libris invenire studuit. Neque enim hoc efficere potuit, nisi aliquot sententiis et Paulinis locis hinc inde collectis. Praeterea hi libri nuspiam inscribuntur contra Marivadum, Vigilius autem illud testimonium ex libro contra Marivadum se eruere tradidit. Vides ergo quam imbecille hoc argumentum sit, quod ex praesumpto, sed non probato Vigilii usu ducitur. Cum porro libri de Trinitate non sint Vigilii, sed Idacii; formulae fidei eisdem insertae et inscriptae Athanasii nomine, si quid probarent, non pro Vigilio, sed pro Idacio probarent. Adde quod iidem libri in quibusdam codicibus concluduntur libro octavo; illae autem fidei formulae ad posteriores libros pertinent, qui alii auctori tribuendi videntur. Confer admonitionem PP. Benedictinorum in eosdem libros tom. III, pag. 601. In aliis autem manuscriptis ita et ordine, et numero, et inscriptionibus discrepant, ut nihil certum de primaevo fetu constitui queat. Vide Josephum Blanchinium in Enarratione pseudo-Athanasiana in symbolum apostolorum, pag. 69.

[Col. 1074D] VI. Opponitur, symbolum Quicunque in quibusdam codicibus illigatum, se potius subjectum reperiri Altercationi contra Arium, Sabellium, atque Photinum, quae certe Vigilium habet auctorem. Quid inde? Num hinc recte infertur utrumque opus esse ejusdem auctoris? Minime gentium. Librarii enim saepe plura diversorum scriptorum opuscula in eodem codice scribere solebant. Styli ac sententiarum similitudo cum operibus Vigilii, etiamsi probaretur, in hisce fidei documentis levissima ratio est. Quis enim ignorat eam esse catholicorum consuetudinem, ut in scribendis fidei professionibus ac in proponendis fidei dogmatibus formulae et locutiones in Ecclesia receptae adhibeantur, novae autem vitentur? Hinc formulas non dissimiles in diversis licet scriptoribus, qui eadem dogmata tradidere, invenire licebit ut ne tamen ex hac locutionum similitudine eumdem esse diversorum opusculorum auctorem colligi queat. Hac de [Col. 1075A] causa jure P. le Quien in dissert. 1 Damascenica, n. 16, pag. 9, inefficacem demonstrat parallelum sententiarum symboli Quicunque cum aliis similibus Vigilii sententiis, quippe et S. Augustinus similes formulas ac sententias exhibet.

VII. Haec, quae Quesnelli sententiam respuunt, aeque valent contra Antelmium, 959 qui Vincentio Lirinensi idem symbolum vindicare contendit. In cujus argumentis singillatim refellendis si quis plura desideret, adeat PP. Benedictinos et Muratorium locis laudatis, nec non P. Dominicum Mariam Speronium dissert. 2 de symbolo, cap. 4 et 5, ubi omnia ab Antelmio producta non magis Vincentio quam aliis ejusdem circiter aetatis scriptoribus aptari posse ostendit. Unam ipsius Antelmii conjectationem praeterire non possumus, qua primas symboli lacinias Treveris inventas, ac idcirco a Trevirensi scriptore, qualem Vincentium credit, symbolum lucubratum arbitratur. Id autem colligit ex cod. Colb. 784, in quo post definitionem Chalcedonensem, et ante Nicaenum symbolum [Col. 1075B] interjecta legitur ea vulgati Athanasiani symboli pars, in qua catholica de Christi incarnatione doctrina continetur, hac praemissa annotatione: Hoc inveni Treveris in uno libro scriptum sic incipiente: Domini nostri Jesu Christi, et reliqua. Domini nostri Jesu Christi fideliter credat. Est ergo fides recta, etc., [Col. 1076A] usque ad finem. Haec quidem ostendunt symbolum Quicunque sine auctoris nomine a codicis Colbertini amanuensi inventum fuisse in vetustiori codice Trevirensi, quod antiquitatem symboli plurimum confirmat. At auctorem ejusdem symboli Trevirensem pariter fuisse nequaquam probant.

VIII. Cum vero nullus codex, nullus antiquus scriptor Vigilio Tapsensi aut Vincentio Lirinensi hoc symbolum tribuerit, antiquiores autem codices auctoris nomine careant, satius erit ignotum auctorem fateri, quam hujusmodi conjectationibus, quae variis scriptoribus accommodari queunt, hunc vel illum symboli auctorem traducere. Qua in re concludemus cum Tillemontio not. 34 in S. Athanasium, tom. VIII, p. 671: Il vaut donc mieux nous tenir dans les ténèbres de notre ignorance; et je ne sais s'il ne faut point encore ajouter qu'il vaudrait mieux ne point perdre le temps à former tant de conjectures sur des choses de ce genrelà. Il peut être de quelque utilité de savoir le véritable auteur d'une piece, mais quand on n'en peut savoir rien [Col. 1076B] de certain, à quoi sert-il de savoir que c'est peut-être un tel, ou un tel? Cela est plus propre à former des contestations qu'à établir ou éclaircir aucune vérité. Contentons-nous donc d'être assurés que ce symbole n'est point de saint Athanase, mais qu'il est ancien et du VIe siècle au plus tard.



DISSERTATIO DECIMA QUINTA. De supposititio concilio Telensi et pseudo-epistola Siricii papae quae Tractatoria ad episcopos Africanos dicitur. Ad capitulum 60 Codicis Romani.
[Col. 1075]


961 CAPUT PRIMUM. De pseudo-synodi nomine.
[Col. 1075B]

[(a) 1Kb] Ultimum seu sexagesimum codicis nostri capitulum continet canones Telensis concilii secundum Tractatoriam Siricii papae per Africam. Quod concilium celebratum [Col. 1075C] dicitur post consulatum gloriosissimorum Augustorum Honorii XI et Constantii, VI kalendas Martii; hoc est, anno Christi 418.

Ab omnibus pro legitima ac vera synodo ista est habita ad hanc usque diem, nec aliquem scio qui de ejus controversiam hactenus moverit: nec David Blondellus, qui in suo pseudo-Isidoro dubitationem suam de Siricii epistola proposuit judicioque lectoris permisit quidquam adversus illam synodum excipiendum censuit. Eamdem recenset Christophorus Justellus in praefatione Codicis Africani, omnesque Conciliorum editores exhibent. Eam non agnoscit modo cardinalis Baronius (Ad. an. 418, num. 31), sed et mirum in modum extollit praedicatque, velut insigne monumentum observantiae, qua Ecclesia Africana Romanam sedem prosequebatur, ejusque decretis obtemperabat: quae 962 nimirum ante omnia in conciliis recitari juberentur.

Quin Africana Ecclesia sedi apostolicae ejusque statutis debitum semper honorem impenderit, dubium [Col. 1075D] nullum est; at qui ex monumentis quae hac dissertatione discutimus, id persuadere voluerit, is profecto bonae causae male patrocinatur. Certissimum enim mihi est et synodum et epistolam, meram esse fabulam, merumque commentum; [(b) 1Kb] neminemque futurum esse spero qui in meam ultro non eat sententiam, [Col. 1076B] cum ineptum istud figmentum admota sinceri judicii luce propius penitiusque inspexerit.

Ac primum quidem de ipso concilii nomine inquirendum: de quo variae sunt eruditorum conjecturae, et nonnulla etiam [(c) 1Kb] concertatio fuit inter duos magni nominis theologos Petrum Aurelium et Jacobum [Col. 1076C] Sirmondum.

Eminentissimus cardinalis Perronius Replicae ad serenissimum Britanniarum regem, cap. 18, existimat pro Telensi reponendum esse Zellense; quodque aliter legatur in fronte et in prooemio synodi, hoc putat scribarum oscitantiae imputandum. Favere videtur cardinali Ferrandi Breviatio canonum, in qua decies Zellense concilium refertur, sexies vero additur: Ex epistola Siricii papae: ut dubium non sit vel eam ipsam synodum esse quae nunc Telensis 963 dicitur, vel ad illius instar confictam esse.

Suffragatur etiam Perronio Chiffletius in notis ad Ferrandi diaconi Breviationem canonum, vel potius eum cum antiquis Conciliorum editoribus conciliat, cum eamdem asserit civitatem esse quae Zella et Tiella, vel Thele, et Usilla sive Usula; ac proinde idem concilium Zellense, Tiellense, Telense. Et revera hanc synodum, quae in plerisque codicibus aliis Telensis dicitur, Zellensem appellari in Trecensi codice, testis est idem Chiffletius.

[Col. 1076D] Tertiam viam ineunt cardinalis Baronius ad annum Christi 418, num. 31, et ex ipso Binius in notis ad hanc synodum: ubi secure pronuntiant non Telense, ut hactenus lectum est, sed Teleptense scribendum esse; hoc uno argumento moti, quod Donatianus Teleptensis primae sedis episcopus synodo praefuisse legatur [Col. 1077A] in prooemio. Atque adeo Sirmondo arrisit haec utriusque conjectura, ut certiorem nullam unquam fuisse emendationem audacter asserat in Antirrhetico suo adversus Petrum Aurelium.

Ridet tamen Chiffletius loco citato hanc socii sui emendationem, miraturque hanc consequentiam a viris doctis deductam: ut eam ob rem celebratam Telepte synodum putarent, eo quod illi praefuerit Donatianus Teleptensis; quasi non potuerit synodus colligi ac celebrari praesidente primae sedis episcopo in alia ejusdem provinciae civitate.

Chiffletio assentior in quantum vocem Telensis retinendam esse censet, maleque in ejus locum Teleptensis esse substitutam in Biniana aliisque posterioribus editionibus Conciliorum. [(a) 1Kb] Omnes enim anteriores editiones, omnes codices mss. et recentiores et antiquissimi, Telensem dicunt synodum non Teleptensem. Confirmatur ex eo quod difficile esset ut scribae omnes, quasi ex condicto in eumdem errorem incidissent, praesertim cum semel et iterum [Col. 1077B] occurrat vox illa, in titulo scilicet, et in prooemiali concilii narratione: et in hac proxime sequatur vox. Teleptensis, quae vel una poterat scribas ab errore revocare. Certe constans utriusque vocis hujus distinctio ab illis facta, accuratae prorsus scriptionis indicium est; alioquin oscitantes vel ignari hujusmodi operae facile vel utrobique Telensis, vel utrobique Teleptensis, posuissent, vocum scilicet illarum similitudine et affinitate delusi. Denique mendum istud nec doctis, nec indociis tribui potest: indocti enim ac 964 illitterati scribae cum a genuina voce scribendo recedunt, mirum est si barbaram aliquam ac nullius sensus vocem non supponant: sed longe magis stupendum, si in eam hic vocem omnes incidissent qua vere Africanam episcopalemque civitatem, pro episcopali Africanaque itidem civitate supposuissent. Docti vero, quibus ignotum non fuisset quid Telensis civitas, quid Teleptensis; illam in proconsulari provincia, hanc in Bizacena; uniusque provinciae [Col. 1077C] primatem, in altera nec synodum habere, nec ei praeesse potuisse: nunquam Telensem synodum eam nominassent, quae Teleptensem episcopum pro praeside habuit. Restat igitur ut a semidoctulis impostoribus id fuerit perpetratum: qui cum fraudem architectari sibi proposuerint, satis eruditi non fuerunt ut perite eam adornarent; quod nunquam fere non contingit.

Jam quod Chiffletius Telensem ait idem esse ac Usulensem, Tiellensem, vel Zellensem, quia Za pro Dia saepe usurpatum aiunt ab Afris; fateor nimis hoc coactum mihi videri et a proposito alienum. Esto enim usurpatum illud fuerit, quod eruditi contendunt, respectu vocum aliquarum; at nec omnium respectu fuit, nec respectu hujus, de qua quaestio est. Si enim ita fuisset, non est ratio cur in notitia proconsularis provinciae distinctissime legamus Deumhabet Telensis: in Byzacena vero habeatur Victorinus Usulensis, cum utrinque legi deberet vel Usulensis, vel Telensis. Si dixeris ad distinctionem alterius ab altera ita factum [Col. 1077D] esse: non ergo confundenda, ut facit Chiffletius, ista nomina; sed suum cuique civitati tribuendum. Quanquam satis provinciis suis discernuntur, nec necesse [Col. 1078A] erat ut una Telensis, altera Usulensis in notitia diceretur. Praeterea si conjecturae Chiffletianae locus esse deberet, et Za pro Dia poni, vel hoc pro illo deberet, dicenda esset illa synodus Diellensis, vel alia iterum facta mutatione Tiellensis. At constantissime dicitur Telensis in omnibus codicibus, [(b) 1Kb] etiam in Corbeiensi perantiquo eodem, ni fallor, quem laudat Chiffletius; licet superius lectum in eo dicat Tiellensis. memini enim in eodem Corbeiensi codice, qui asservatur in asceterio sancti Germani a Pratis, legere me Telensem synodum, non Tiellensem. Codicem Trecensem commemorat qui Zellensem synodum appellat eamdem quam alii Telensem: sed unicus est [(c) 1Kb] adversus innumeros. Adde quod ex 965 littera T, ut habetur in antiquis codicibus mss., facilis lapsus est ad litteram C vel Z, si dormitent scribae. Denique neminem cordatum esse crediderim qui cum in uno Africanae notitiae loco legat Telensem civitatem, et Usulensem in alio; non ad priorem statim recurrat, si forte in aliquo monumento de Telensi civitate [Col. 1078B] inciderit mentionem fieri. Sed de nomine satis superque dictum: de re ipsa disserendum modo.



CAPUT II. Discutitur Ferrandi diaconi Breviatio canonum, ubi canones Telensis, seu Zellensis concilii exhibet ex epistola Siricii papae, interpolationisque arguitur.

Primum constat ex Breviatione canonum Ferrandi diaconi aliquod vel plura concilia habita esse in Africa quae Cellense, Zellense, vel Telense nuncupentur. Et ex isto quidem Ferrandi diaconi Opusculo, de Telensis seu Zellensis concilii, epistolaeque ei annexae sinceritate secure pronuntiari posset, si de ipsius Breviationis integritate constaret; cum quatuor decreta verbum e verbo illic describantur ex ista epistola. At merito in aliqua sui parte [(d) 1Kb] adulterata et interpolata esse mihi videtur illa Ferrandi lucubratio: nec mihi solummodo, sed et viris quorum acerrimum [Col. 1078C] habetur in antiquitate ecclesiastica judicium.

Franciscus Florens vir doctissimus in dissertatione de origine, arte et auctoritate Juris canonici, pagina 163, fatetur ultro hanc Ferrandi Breviationem [(e) 1Kb] naevis scatere, et id neminem inficiaturum, qui attentius inspexerit Ferrandum, num. 103, 105, 109, 110, 111, 112, 113, 114, 115, 185, 188, 216 et 221, quae enucleatius examinanda reservabat vir eruditus in nova quam parabat Ferrandi editione. Nostri non est instituti his immorari: periculum tamen in uno et altero capitulo faciamus, ut ex ungue leonem agnoscas. Numero scilicet 103 sic habetur: Ut presbyteri alterius regionis praesentibus presbyteris non sacrificent: a sensu canonis longe haec absunt. Quod enim in Graeco legitur , aliae versiones de conregionalibus presbyteris, aliae de vicariis seu ruris presbyteris interpretantur; nullae de alterius regionis 966 presbyteris. Tum de episcopis, coram quibus offerre prohibentur, ne verbum quidem. Denique civitatis nomen omittit in altera canonis parte, [Col. 1078D] quod in ea necessarium est, ut de presbyteris civitatis sermo esse intelligatur, non de aliis quibusvis. Num. 105 prohibetur: Ut diaconi judicio populi non [Col. 1079A] eligantur: ex Laodiceno XIII cum de sacerdotibus canon sancitus sit. Nonnulla etiam occurrunt in illa collectione, quae annotationi alicujus studiosi simillima sunt; quale est illud num. 194: Hoc et in concilio Thenitano statutum est: quod a citandi more, qui Ferrando familiaris est, abhorret. Multa etiam observat Chiffletius hujus Breviationis loca, quae medica manu indigeant.

2. Non satis liquet [(a) 1Kb] an concilium seu Zellense, seu Telense a Ferrando citatum, in ea Breviatione ad eumdem locum pertineat. Et, siquidem ejusdem loci est, an unum sit concilium, an plura? Pro uno et eodem habetur a Francisco Florente, Petr. Fr. Chiffletio, Guillelmo Voello, Henrico Justello, et doctissimo cardinale, quem primum nominare debueram, Jacobo Perronio. Quam persuasionem inde natam puto, quod quae concilio simpliciter Zellensi vel Cellensi decreta tribuuntur, sumpta videntur ex Siricii epistola in eo Telensi seu Zellensi concilio recitata, quod cum illa citatur a Ferrando: tum etiam nominum [Col. 1079B] affinitas laudatos scriptores in eam trahere sententiam potuit.

Plura esse et distincta concilia putat Altaserranus in notis ad Ferrandi indiculum: nec invitus ei assentior. Primum quia distincta sunt nomina. Deinde quod ubi de Zellensi sermo est, protinus additur ex epistola Siricii papae: non item quando de Cellensi. Praeterea ratio non est cur non admittatur Cellensis synodus a Zellensi distincta, siquidem duplex occurrit civitas Cellensis dicta in Africana notitia (Notitia provinciarum Africanarum et episcoporum apud Sirmondum et Chiffletium in Ferrando, et Tom. IV Concil. editionis Labbeanae): altera quidem in provincia proconsulari, cujus Episcopus loco quadragesimo quinto legitur Cyprianus Cellensis; altera vero in Mauritania Sitifensi, cujus episcopus Cresciturus Cellensis nominatur loco decimo septimo: ut verosimillimum sit in alterutra civitatum illarum habitum esse concilium in ea Breviatione Cellense seu Zellense [Col. 1079C] commemoratum. Denique ex decretis, quae Cellensi, seu simpliciter ac sine addito Zellensi tribuuntur a Ferrando, vix ullum est quod 967 possit ascribi Zellensi seu Telensi, quod ex epistola Siricii designatur. Decies siquidem alterutro modo citatur, quinquies priori, quinquies posteriori. Ex prioribus citationibus, tres omnino non conveniunt epistolae Siricii, scilicet quae sunt n. 65, 68 et 218; duae reliquae, n. 3 et 16, ad eam reduci possunt quoad sensum, nequaquam quoad verba ipsa. Hoc pacto evertitur unicum alterius opinionis fundamentum.

At, inquies, cum non integra supersint Zellensis illius concilii acta, quod epistolam Siricii suscepit, decerni non potest ipsius non esse decreta, quae Cellensi tribuuntur. Ita est plane. Nec nos etiam decernimus quidquam; sed conjecturis tantum agimus, ut in re obscura; sed iis conjecturis quibus contrarias paris roboris non facile objicias. Has iterum uno confirmamus argumento. Si concilium Zellense vel Cellense [Col. 1079D] idem est ac illud cui epistola Siricii subjungitur, cur novus canon distinctus a primo conditus est ac relatus num. 3: Ut qui post baptismum saeculari militiae nomen dederit, ab ordinatione arceatur: cum suscipiens ac confirmans epistolam Siricii idem habet jam decretum his aliis verbis: Si quis post remissionem peccatorum cingulum militiae saecularis habuerit, ad clerum admitti non debet? Vel si idem hoc decretum Siricii a Ferrando relatum est ex concilio Zellensi, cur non subjunxit, ut in aliis: Ex epistola Siricii? Cur non iisdem Siricii verbis, quod facere consuevit cum ex epistola Siricii; excepto titulo 4, ubi quinque aliae synodi ante Cellensem citantur? [Col. 1080A] Cur non idem praestitit num. 16, de continentia trium majorum ordinum clericorum? cum et alius canon ea de re superfluus esset, epistola fusissime de eadem tractante; vel saltem hujus mentio debuerat fieri.

Haec autem ideo tam scrupulose distinguenda putamus, ut vera Zellensis synodus a commentitia Telensi vel Zellensi, et genuinae Ferrandi citationes a subdititiis discernantur.

Genuinam enim synodum censemus eam quae simpliciter et sine additamento Cellensis vel Zellensis a Ferrando nominatur, germanasque consequenter citationes putamus numerorum 3, 16, 65, 68 et 218. Decretorumque istorum tria posteriora omnino desiderantur in epistola Siricii: alia duo implicite et quoad sensum in ea leguntur, verba autem prorsus alia sunt, quaeque facile est alterius synodi verba credere.

Commentitiam vero pronuntiamus eam synodum quae Telensis dicitur: commentitiasque ac subjectas aliena manu vel citationes, vel sanctiones illas quinque [Col. 1080B] residuas, 968 quae in Breviatione Ferrandi tribuuntur Zellensi concilio ex epistola Siricii papae. De synodo ipsa inferius rationes nostras proferemus, ut et de epistola Siricii subjecta. De quinque citationibus vel decretis Ferrando suppositis, his modo conjecturis aggredimur demonstrare.

Prima [(b) 1Kb] habetur titulo 4: Ut episcopus a tribus ordinetur consentientibus aliis per scripta, cum confirmatione metropolitani vel primatis: referturque hoc decretum ex Nicaeni concilii tit. 4 et 6, Antiocheni 19, Laodicensis 12, Carthaginensis sub Genethlio 10, Carthaginensis universalis 49. Quam porro, ut miuus dicam, superflue addatur: Concilio Zellensi ex epistola papae Siricii: manifestum inde habetur quod primum Siricianae epistolae decretum, ad quod solum referri posset citatio, de primatum ipsorum ordinatione agit, et de Romanae sedis consensu, vel conscientia, secundum nostri codicis, quam defendimus, lectionem: nihil porro tale legitur in illo decreto Ferrandi. [Col. 1080C] Deinde secundum aliam lectionem requirit Siricius conscientiam primatis, quae ordinationem vel antecedat, vel comitetur: Ferrandi decretum de confirmatione est, quae ordinationem subsequitur. Praeterea istud maxime ac praecipue eo collimat, ut a tribus saltem ordinetur episcopus; ut comprovincialium omnium consensus scripto datus accedat, et ut ordinatio rite consummetur: de quibus ne verbum quidem apud Siricium, qui de una sedis apostolicae seu primatis praerogativa sollicitus videtur. Demum tot illustrium conciliorum decretis quid ponderis addit obscurae synodi suffragium ultimo loco prolatum, ac eo nomine adjectionis suspectum?

Secunda [(c) 1Kb] citatio est tituli 6: Ut unus episcopus episcopum non ordinet, excepta Ecclesia Romana: cujus interpolatio ac suppositio indubitata mihi videtur. Tria enim postrema verba, excepta Ecclesia Romana, subdititia esse probant omnes codices quotquot sunt epistolae illius Siricianae, vel concilii, ex [Col. 1080D] quibus decerpta dicuntur; nec ullus eruditus diffitetur. Additum porro istud fuit non a Ferrando: quis enim crediderit eruditum virum et canonicae scientiae peritissimum hanc labem inurere voluisse sanctis canonibus: ut contra celebratissimos Nicaeni concilii canones totius mundi reverentia, Leone teste, consecratos cuiquam liceret episcopos ab uno episcopo ordinandos decernere vel ordinare? Longe profecto ab hujusmodi disciplina abhorrebat Ecclesia Romana etiam temporibus Siricio posterioribus, ut passim ex Leone nostro manifestum est: sed et ex ipso Innocentio in epistola 969 ad Victricium, [(d) 1Kb] quam pseudo-Siricius ille totam fere exscripsit. Absolute [Col. 1081A] enim ac sine exceptione pronuntiat: Ne unus episcopus ordinare praesumat, ne furtivum beneficium praestitum videatur: hoc enim a synodo Nicaena constitutum est atque definitum. Hanc autem disciplinam a sola Ecclesia Romana potuisse non observari, quis vel somniando dixerit? Quasi ipsi licitum fuisset vel canonicis Nicaeni concilii statutis adversari, vel furtivum praestare sacerdotii beneficium. Immo vero Romanae imprimis Ecclesiae hanc fuisse tunc disciplinam, aperte praedicat Innocentius, qui Victricio Romanae Ecclesiae normam atque auctoritatem magnopere postulanti, voluntati ejus morem admodum gerens, digestas vitae et morum probabilium disciplinas annexas litteris suis misit, per quas adverterent illius regionis populi, Qualis, inquit pontifex, servetur in urbis Romae ecclesiis disciplina. Et infra: Propter eos igitur qui vel ignorantia, vel desidia non tenent ecclesiasticam disciplinam, et multa non praesumenda praesumunt, recte postulasti, inquit, ut in illis partibus istiusmodi quam tenet Ecclesia Romana forma servetur.

[Col. 1081B] Deinde mirum prorsus esset ut [(a) 2Kb] Ecclesia Africana, quae Romanae erat celsitudinis aemula, nec ejus privilegia amplificare avebat, tam singularem praerogativam (si tamen praerogativa est sacris canonibus non subesse), eidem ultro dedisset, nec sibi illam arroganti. Certe non studiosiorem tunc temporis quam antea fuisse Romani splendoris augendi, [(b) 1Kb] probat concilium Carthaginense sub episcopo Bonifacio habitum anno Christi 525, eodem videlicet tempore quo florebat, ac forte scribebat Ferrandus. Relecti enim ea in synodo antiqui canones ac confirmati fuerunt: quorum tres posteriores transmarina judicia proscribunt, 970 vetantque ne ullus ad transmarina audeat appellare; ne qui appellaverit, ad communionem intra Africam suscipiatur: et ut qui in Africa non communicat, si ausus fuerit in transmarinis, damnetur. Haec illa synodus, ex quibus patet quam alienus esse debuerit Ferrandus ab hujusmodi verbis superaddendis: ut taceam non adeo deploratae fidei credendum [Col. 1081C] eum esse, ut Concilia decerpendo adulterare et de suo amplificare vellet.

Impostoris igitur [(c) 1Kb] totum hoc opus est: quem etiam certum puto integrum hoc capitulum sextum addidisse. Valde enim inutile ac superfluum videtur prohibere, cap. 6, ne unus episcopus episcopum ordinet, postquam cap. 4 statutum legitur, ut episcopus a tribus ordinetur, consentientibus aliis per scripta; et cap. 5, ut in ordinando episcopo alii quoque episcopi super tres addantur, si ab aliquo fuerit contradictum: praesertim cum priori etiam suffragium Zellensis concilii accedat.

Tres [(d) 1Kb] reliquae citationes titulorum 130, 138 et 174, nihil quidem in seipsis falsi continent; sed ex priorum duorum adjectione in adjectionis quoque suspicionem veniunt. Quid quod titulus 130 duo decreta Siricii in unum contrahit; et mulierem pro vidua supponit; quod denique duo postremi tituli superflui [Col. 1082A] videntur? Nam titulus 138: Ut abjectum clericum alia Ecclesia non admittat; continetur titulo 27: Ut episcopus alienum clericum non suscipiat; et adhuc clarius habetur in tit. 53: Ut nullus episcopus, vel presbyter, vel diaconus excommunicatus communicet. Nam canones Nicaenus 5, Sardicensis 16, Carthaginensis 8, et Antiochenus 2, ex quibus titulus ille 53 refertur, expressissimis verbis definiunt, ne clericus abjectus ab alio admittatur: ut otiosum fuerit alterum titulum de eadem materia adhuc 971 ponere. Titulus vero 174: Ut venientes a Novatianis vel Montensibus per manus impositionem suscipiantur: ex titulo 177 prorsus inutilis redditur, et amplificatoris otiosi manum prodit. Hoc enim ultimo eadem disciplina de Novatianis iisdem statuitur: Ut Novatiani vel etiam Quartadecimani non recipiantur, nisi prius haeresim suam condemnaverint: ita ut symbolum fidei doceantur, et chrismate ungantur, ex concilio Laodicensi tit. 7, cui suffecisset locum Zellensis illius concilii subnotari; nisi commentitiae hujus synodi [Col. 1082B] decreta obtrudendi libido distinctum titulum fieri postulasset.

Ex his perspicuum est fidem Breviationis Ferrandi, aliqua saltem sui parte vacillare: qua semel in aliquibus titulis interpolatione detecta, [(e) 1Kb] caeterorum ejusdem Breviationis capitulorum plurimum detrahitur auctoritati: cum et interpolatam illam esse constet, et incertum maneat in quas ejus partes grassata sit impostoris manus. Ex quo rursus sequitur, Concilio Zellensi seu Telensi, et Siricii epistolae eidem annexae nihil addi roboris ex illa collectione: cum ratio subsit de ejus sinceritate ambigendi, et siquidem subdititiae sint aliquae Breviationis illius vel partes vel citationes, illae maxime tales esse credendae, quae sunt de Zellensi vel Telensi concilio: quandoquidem eae semper vel solae sint, vel ordine ultimae: quod adjectionis suspicionem in hujusmodi dubiis, plurimum adaugere norunt rei criticae periti. Haec demum suspicio adhuc ex diversitate citationum [Col. 1082C] illius concilii confirmatur.



CAPUT III. Hujusmodi fragmentum Telensis concilii nomine donatum, commentitium esse demonstratur.

Quidquid tandem sit de Breviatione Ferrandi, concilium illud cujus nunc habemus fragmentum Siricii epistolae praefixum, quodque Telense appellant, commentitium esse contendo, et ex his probationibus, ni fallor, persuadeo.

Prima repetitur ex jam dictis [(f) 1Kb] de nomine concilii: constat enim ubique Telense scribi, nec librariorum errore ita scriptum. Liquet porro unicam esse Telensem civitatem, quae in proconsulari jacet provincia: Donatianum autem Teleptensem in Bizacena episcopum synodum in proconsulari habuisse, somnium est impostoris, cui nec disciplinae ecclesiasticae, nec Africanarum regionum 972 notitiae satis affuit, ut [Col. 1083A] scite fraudem texeret. Etsi enim hujus nominis fuerit forte vicus aliquis in Byzacena, nusquam, tamen apud scriptores celebratur: cum tamen non ita ignobilis fuisse debuisset in qua synodus ampla conveniret, ad quam et proconsularis provinciae legati concurrerent.

2. Probabile non est synodum [(a) 1Kb] habitam fuisse tunc temporis in Bizacena provincia VI kalend. Martias, cum generalis totius Africae conventus mense Maio sequente congregari deberet, et jam tum indictus esset. Quantum enim ex fragmento apparet, nullum majoris momenti negotium in illa synodo tractandum erat, quam lectio epistolae vel epistolarum Siricii: quae profecto (praesertim cum tunc vel instaret, vel jam inchoata esset sacra Quadragesima) ad generalem usque synodum differri facile poterat, in qua majori pompa ac splendore ab omnibus fere totius Africae episcopis audita esset epistola, quae ad omnes etiam erat scripta, si inscriptioni fides.

3. Cum generalis non praedicetur haec synodus, [Col. 1083B] non est ratio cur ex provincia proconsulari [(b) 1Kb] legati adfuissent Telensi illi synodo. Conciliorum enim Africanorum genera duo indicat ac decernit Milevitana synodus: alia erant generalia totius Africae, pro causis communibus hahenda; alia particularia, pro causis, quae cum communes non essent, a cujusque provinciae episcopis discutiendae erant. Quid igitur in ea synodo legati proconsularis provinciae? Animadvertit procul dubio lector eruditus quidquid id est, fictum esse ab hujus synodalis fragmenti artifice, cujus tale concilium fuisse mihi videtur.

Nescio quis Romanae amplitudinis auctoritatisque praepostere studiosus, [(c) 1Kb] ut vidit male successisse legatis Romanis operam quam pro jure appellationum ad sedem apostolicam deferendarum in Africanas provincias invehendo posuerant, sub Romanorum episcoporum Zosimi, Bonifacii et Coelestini pontificatu, hujusmodi mali successus memoriam oblitterare conatus est; quod et hac arte non frustra tentandum [Col. 1083C] putavit, si celebrem aliquam synodum Africanam pluresve produceret quae praeceptis Romani pontificis sese ultro submisissent, ejus recepissent decreta, eis obtemperassent, non in una tantummodo provincia, sed etiam in pluribus. Credidit praeterea majus adhuc pondus habituram synodum, si eo ipso tempore quo legatis Zosimi res minus feliciter cesserat in Carthaginensi concilio, synodus illa celebrata ostenderetur. Fixa est 973 igitur sub Zosimo synodi epocha. Ut vero etiam ab antiquo receptam pontificis auctoritatem in Africanis regionibus ostenderet, introduxit legatos provinciae proconsularis, qui litteras Siricii commemorarent in alia synodo Tusdritana acceptas, lectas, approbatas. Atque haec omnia conjecit in prologum fictitiae synodi: quem ut conderet, oculos convertit ad synodum Carthaginensem anni sequentis, ex cujus praefatione formam suae cudendae accepit, quae eodem modo incipit: Post consulatum, etc. Ex eodem et ex Milevitano concilio praesidem suae [Col. 1083D] synodi mutuatus est impostor; Donatianum scilicet Teleptensem episcopum Byzacenae tunc primatem. Ex eodem etiam legatos provinciae proconsularis assumpsit, quos coram pseudo-synodo sisteret, Vincentium et Fortunatianum, qui [(d) 1Kb] in Milevitana synodo Legati electi sunt ex provincia Carthaginensi, et in praefatione pariter [(e) 1Kb] Carthaginensis anni 419 nominantur. [Col. 1084A] Reliquos episcopos e variis synodis vel epistolis arcessivit, aut ipse finxit. Locum synodi apud Telensem civitatem constituit, non magnopere sollicitus an in eadem provincia jaceret, modo sciret in Africa esse hujus nominis locum. Denique epistolam Siricii Papae annexuit, cujus gratia tota haec fabula adornabatur. Haec etsi a contentiosis hominibus eludi possint, satis erunt tamen apud cordatum ac sincerum lectorem, ut fraudis reus impostor convincatur: quod et sequentibus confirmamus.

4. Igitur mendacii indicium [(f) 1Kb] ex caeteris verbis elicitur. Inducit enim duos legatos simul loquentes: Vincentius et Fortunatianus dixerunt: tum omnes episcopos synodi respondentes: Episcopi dixerunt. Postulant ut recitentur epistolae Siricii; una tamen solummodo legitur. Denique ut multa barbariem spirantia omittam, revocatur in memoriam synodus Tusdritana vel Tysdritana, cui dicuntur interfuisse episcopi Telensis hujus concilii: Etiam cum Thisdre fuissemus, sicut mecum recolit memorialis auditio vestra, [Col. 1084B] etc., quasi provinciae unius episcopi alterius provinciae synodis interesse potuissent: Tusdritanam enim synodum nemo est qui generalem totius Africae conventum asserat.

5. Cum ex toto hujusmodi concilio [(g) 1Kb] aliud nihil posteritati traditum inveniatur, praeter recitationem hujus epistolae Siricii 974 papae, profecto istud nimis affectatum est, ac merito in suspicionem trahit suppositionis tale fragmentum. Cur enim omissi canones qui a Ferrando referuntur, si in eadem synodo conditi? Cur altera epistola Siricii praetermissa, cujus mentio in eodem fragmento, quaeque jussa est pariter recitari? Cur alia negotia in ea synodo tractata silentio pressa sunt? Dubitandum enim non est quin in ea synodo ad quam ex primaria Africae provincia legati convenirent, res magni momenti ventilandae essent. De his tamen ne verbum quidem.

6. Certum est per eam aetatem Africanos suarum Ecclesiarum administrationem ex propriarum synodorum [Col. 1084C] canonibus gessisse, [(h) 1Kb] nec leges ecclesiasticae disciplinae a transmarinis regionibus sibi imponi passos, tametsi cum de communi causa fidei ageretur, ut de Pelagiana haeresi, ad sedem Romanam relationem dirigere non emitterent. Ea enim erat Africanae disciplinae puritas et sanctimonia, ut eam et pleraeque aliae Ecclesiae ultro amplexae sint, et propriam sibi Romana ipsa fecerit. Africana vero vix alienas regulas suis immisceri passa est. Nec alios canones, praeter Nicaenos, in ea viguisse, usuque et auctoritate donatos putem ante concilium Chalcedonense: post quod caeteri Orientalium provinciarum canones plerisque invecti sunt Ecclesiis ex primi canonis synodi illius oecumenicae praescripto: inde est enim quod a Ferrando in sua Breviatione commemorantur. Patuit certe in synodo illa Carthaginensi anni 419 in qua appellationum [(i) 1Kb] causa ventilata est occasione Appiarii, quantopere abhorrerent Africani a transmarinis legibus intra Africam admittendis.

[Col. 1084D] 7. Si quae hic praedicantur de gestis in utraque synodo, Tusdritana et Telensi, vera omnino essent, [(j) 1Kb] nunquam ea referre praetermisissent legati papae Bonifacii in laudata synodo Carthaginensi: ut auctoritatem sedis apostolicae, cujus asserendae gratia missi fuerant, tali praejudicio confirmarent: non [Col. 1085A] parvum enim fuisset receptae hujus auctoritatis argumentum, quod a gemina synodo, utraque numerosa, altera in proconsulari seu primaria provincia, altera in Byzacena coram legatis episcoporum proconsularium habita, tanta cum veneratione recepta esset pontificis Tractatoria seu Tractoria, tam avide audita, insertaque synodicis actis tanquam disciplinae norma, 975 cui parere omnibus necessitas esset. Nihil tale egerunt legati: ut vel propriae causae obliti dicendi sint, quod probabile non est; vel fictitium credendum sit quod hic de utraque synodo obtruditur.

8. Cum tota haec synodus, vel synodi pannus eo concilio descriptus sit, ut ei Siricii epistola subjungeretur, atque ita alterutri ex altera suffragium conciliaretur; [(a) 1Kb] non erit quo concilii istius sinceritas ac veritas utcunque fulciatur, si semel de epistolae constiterit: cum gemina synodus Africana non ita hebes et vecors putanda sit, ut commentitiam epistolam velut sinceram et genuinam amplecteretur, [Col. 1085B] ac pro decreto apostolico susciperet. Nihil est autem, meo judicio, clarius, quam hujus epistolae impostura et suppositio, quam variis argumentis palam facere sequenti capite conabimur.



CAPUT IV. Siricii epistola fragmento subjuncta suppositionis arguitur. Primum argumentum ex primo epistolae decreto; cujus variae lectiones ac sensus varii expenduntur.

Ante omnia primum hujus epistolae decretum ad examen revocandum est, [(b) 1Kb] cum in eo difficultatis non parum versari videatur, tum ex ipsa ejus materia, tum ex diversa lectione, quae in variis codicibus occurrit. In Oxoniensi enim ita habetur: Primum, ut extra conscientiam sedis apostolicae primates nemo audeat ordinare: integrum enim judicium est quod plurimorum sententia consecratur. In collectione [Col. 1085C] Conciliorum et in Thuaneo codice sic legitur: Primum, ut extra conscientiam sedis apostolicae, hoc est primatis, nemo audeat ordinare: integrum enim judicium est, quod plurimorum sententia consequatur. Denique apud Innocentium, ex cujus ad Victricium epistola haec tota fere sumpta est, ita refertur: primum, ut extra conscientiam metropolitani episcopi nullus audeat ordinare episcopum: integrum enim est judicium, quod plurimorum sententiis confirmatur.

Sensus verborum Innocentii clarissimus est, nihilque continent quod canonum Nicaenorum aliorumque antiquiorum disciplinae non omnino congruat.

Sensus eorumdem, ut jacent in codice Oxoniensi, planus est. Per sedem enim apostolicam, Romanam intelligit: per primates vero, singularum provinciarum Africanarum metropolitanos designat; vultque auctor epistolae prohibitum esse ne quisquam 976 Africanorum metropolitanorum ordinari posset absque consensu et conscientia Romani episcopi: atque adeo non dubito quin haec genuina sit adulterinae [Col. 1085D] epistolae lectio. Quod enim in editione vulgari legitur: Ut extra conscientiam sedis apostolicae, hoc est primatis, nemo audeat ordinare: prorsus non video ad quem commodum sensum possit revocari. Franciscus Florens antecessor Aurelianensis eruditione conspicuus in Tractatu 6 ad Tit. 6 decretalium, de electione et electi potestate, pagina 194, putat verba haec esse interpolata, legendumque tantummodo: Extra conscientiam primatis, deletis his verbis intermediis: sedis apostolicae hoc est: tanquam subdititiis. Reclamat Chiffletius ex auctoritate vetustissimorum codicum, qui integram illam lectionem exhibent, inter quos Corbeiensem laudat antiquitate venerandum. Ipse vero verba illa apostolicae sedis [Col. 1086A] conservans, de primate ipso interpretatur, cui ad hunc effectum apostolica ipsa summa auctoritas jure competeret: ut nihil necesse esset eo in casu Romanum pontificem convenire: atque id nominis ab antiquioribus cuicunque sedi episcopali passim attributum legi. Postremum quidem istud fateor: sed inde crescit difficultas, non solvitur. Si enim quaelibet sedes erat apostolica, eoque nomine decorabatur, quomodo primati ita proprium erit, ut eo designatum primatem pontifex velit? Deinde etsi posset quaelibet episcopalis sedes dici apostolica, vix tamen eo modo id usurpatum invenias, quo in hoc decreto, praesertim vero a Romanae sedis pontificibus, qui titulum istum vix cum solis majoribus Orientalium partium sedibus communicabant: quemadmodum Leo noster ad Martianum Augustum scribens de Anatolio CP. episcopo (Ep. 78, cap. 3): Non dedignetur inquit, regiam civitatem, quam apostolicam non potest facere sedem. Denique non iis verbis usus esset Siricius, quae interpretatione egerent; [Col. 1086B] sed vel solummodo primatem, vel, quod Afris familiare erat, primae sedis episcopum dixisset. Quanquam et hoc valde supervacaneum erat Africanis regionibus commendare, quae id et propriis legibus cautum habebant, et religiose observatum.

Aliud igitur fuit auctoris epistolae consilium, quod facile ex codicis Oxoniensis lectione intelligitur: nimirum hoc sancitum praesenti decreto voluit, ne Ecclesiarum Africanarum primates absque conscientia Romanae sedis ordinarentur: Ut extra conscientiam apostolicae sedis primates nemo audeat ordinare. Quae lectio inde etiam confirmatur, quod nisi legatur primates, nullum erit nomen quod a verbo illo ordinare regatur: ex quo fiet ut et oratio manca sit, et sensus 977 ambiguus. Ordinandi quippe vox non unius est potestatis apud scriptores rei canonicae, ipsosque canones. Saepe enim, ut alibi annotavimus, administrationem significat, aliquando consecrationem episcopi, frequentissime secundi, tertii, aliorumque [Col. 1086C] inferiorum ordinum celebrationem designat: et ad quem istorum significatuum ea vox hoc loco coerceri debeat dubium remanebit, si vulgaris lectio retineatur. Quamobrem nostram esse praeferendam, ut auctoris menti congruentem, existimo.

Verum ut communiori vocum usui et grammaticae legibus non accommodatur, ita regionum istarum disciplinae ac moribus prorsus adversatur. Si enim primatum nomine Carthaginensem episcopum intelligat, non pluralis, sed singularis numerus apponi debuerat; cum unicus esset hujusmodi primas in Africa. Sed et quam hoc ab Africanis juribus et consuetudine alienum, ut ad episcopum Romanum de ordinando Carthaginensi episcopo consultatio vel relatio mitteretur! Quod si per primates metropolitanum uniuscujusque provinciae episcopum seu primae sedis antistitem designat; jam vero ineptissimum est ac ridiculum istud decretum, quod primates extra conscientiam sedis apostolicae ordinari vetat: cum [Col. 1086D] primates in Africa, excepto Carthaginensi, nunquam oridinarentur, ut saepius a viris eruditis observatum. Fixae quippe non erant primatum sedes iis in regionibus, sed desultoriae; nec episcopi a suarum sedium antiquitate vel dignitate primatus honorem consequebantur; sed sedes ipsae ad hanc praerogativam episcoporum suorum primatu aetatis et consecrationis antiquitate evehebantur: ita ut quisquis ordinabatur episcopus, is inter suos comprovinciales episcopos ultimus esset: excepto Carthaginensis civitatis episcopo, qui totius Africae primas ordinabatur ex proprio suae sedis privilegio. Hancque consuetudinem etiam post Gregorii Magni pontificis Romani tempora viguisse in Africanis regionibus, patet ex illius epistola ad episcopos Numidiae, quibus consuetudinem [Col. 1087A] suam immotam permanere concedit, sive de primatibus constituendis, sive de caeteris capitulis. Quanquam idem ad Gennadium Africae exarchum scribens optat ab eo concilium Africanorum episcoporum admoneri, ut primas non passim, sicut moris est, per villas, sed in una, juxta eorum electionem, civitate resideat.

Primum igitur argumentum adversus hanc Siricii nomine confictam epistolam ex hujus primi decreti insulsitate repetatur, quod quovis modo legeris, nec ad usum loquendi, 978 nec ad grammaticae leges, nec ad Africanam disciplinam et consuetudinem possis accommodare.



CAPUT V. Alia suppositionis argumenta proponuntur adversus Siricii pseudo-epistolam.

Secundam probationem nostram inde conficimus, quod haec epistola tota fere concinit cum epistola Innocentii [Col. 1087B] papae I ad Victricium Rothomagensen episcopum: ut alteram ex altera transcriptam esse necesse sit. A Siricio descriptam epistolam Innocentii successoris sui nemo dixerit [(a) 1Kb] . Innocentium a Siricio mutuatum esse, ne suspicabitur quidem, qui attenderit Innocentium non omissurum fuisse de Siricio mentionem injicere, si ejus verba et decreta usurpasset, cum id in epistola ad Exuperium praestiterit, etsi non tanta esset necessitas. Deinde vel Victricium ad epistolam Siricii remisisset, vel novam proprio marte ac stylo condidisset. Denique nihil immutasset in decretis, nihilque truncasset eorum quae ad sedis apostolicae splendorem pertinebant.

3. Nihil somnio similius est quam [(b) 1Kb] quod indicatur in praefatione, propter Afros maxime has litteras datas esse a synodo romana: Quia in praesenti prae valetudine corporis aut fessae aetatis causa minime adesse potuerunt. Quasi Romam ad synodos convenire solerent Africani episcopi, et sola adversae valetudinis, [Col. 1087C] aut effetae aetatis causa eosdem a synodo absentes fecisset. Admirationem adhuc auget, quod quasi de fortuita synodo loquitur initio epistolae: Cum in unum plurimi fratres convenissemus ad sancti apostoli Petri reliquias, etc.; a cujusmodi fortuito conventu cur plerique abfuerint, non est ex valetudine vel aetate ratio arcessenda.

4. Non minus [(c) 1Kb] abhorrent ab illius aevi moribus et agendi modo cum Africanis, verba illa duriora: Nemo audeat: quibus erga Africanos usum esse Siricium non facile quis crediderit.

5. Quaenam est haec ratio decreti primi, ut videlicet sine conscientia seu metropolitani, seu primatis, seu sedis apostolicae nemo ordinare praesumat [(d) 1Kb] : Integrum enim judicium, quod plurimorum sententia consecratur? Quis primatem plurimos esse dixerit? Quis judicium consecrari alicujus sententia? At eadem ratio, inquies, affertur ab Innocentio. Puto ego mendosam esse Innocentii lectionem et interpunctionem, haecque verba integrum judicium est, etc., [Col. 1087D] ad posteriorem decreti partem pertinere, cujus optima 979 est ratio: Integrum judicium est quod plurimorum sententiis confirmatur: ne unus episcopus ordinare praesumat episcopum, etc. Nec gratis aut sola hac ratione nixus id conjicio: auctoritas enim codicis Oxoniensis accedit, in quo causativa particula enim desideratur ante vocem judicium: tametsi [(e) 1Kb] eam in contextu epistolae posuimus ex aliis codicibus. Idem porro non valet pro Siriciano loco; [Col. 1088A] cum illa verba primum capitulum claudant, nec ad sequentia referri possint, quae pro alterius decreti initio ponuntur.

6. In secundo illo decreto verba haec adduntur, quae apud Innocentium non reperiuntur: [(f) 1Kb] Propter arrogantiam. Post haec videlicet verba: Ne unus episcopus episcopum ordinare praesumat. Quasi hoc licuerit, modo citra arrogantiam fieret. Ubi interpolationi et disciplinae et linguae corruptela miscetur.

7. Manifestam faciunt impostoris vel malitiam vel inscitiam [(g) 1Kb] verba haec capitis IX: Suademus ut sacerdotes et levitae cum uxoribus suis non coeant, quia in ministerii quotidianis necessitatibus occupantur: ubi suadet et hortatur auctor epistolae, sicut et inferius, hortor, moneo, rogo, etc., quasi lege continentiae non tenerentur sacerdotes et levitae: non ita Innocentius, cujus verba corrupit; nam pro suademus, habet: Tenere Ecclesia omnino debet. Non ita Siricius ipse in epistola ad Himerium Tarraconensem, ubi sacerdotes et levitas de uxoribus propriis filios procreantibus, [Col. 1088B] quasi gravissimi criminis reos lacessit, additque: Quarum sanctionum (sacrae scripturae) sacerdotes omnes atque levitae insolubili lege constringimur, ut a die ordinationis nostrae sobrietati ac pudicitiae et corda nostra mancipemus et corpora. Decernitque insuper ut qui hujus criminis rei convicti fuerint, a ministerio suo pellantur, eisque omnis indulgentiae aditus praecludatur. Perspicuum igitur est auctorem epistolae, sacrae disciplinae, quae Siricii temporibus in Romana Ecclesia vigebat, et ab ipso Siricio fuerat sancita, vel ignarum fuisse, vel contemptorem: quod de Siricio vel alio pontifice Romano dici nefas est.

8. Ineptum illud figmentum, in iis quae ab Innocentio vel aliis mutuatus non est, ita [(h) 1Kb] rudis est et infantis loquelae, ut vix queat stylo mentem suam auctor exprimere. Talia sunt, populi voluptatem sequi, fessae aetatis causa, praecepta imperare, pari more pro similiter, a canonum ratione evagari.

980 9. Quid sibi vult nugator ille cum sacerdotem [Col. 1088C] [(i) 1Kb] omni momento paratum esse debere ait, ne aut sacrificium offerre, aut baptizare cogatur? De baptismo quidem occasio nasci poterat ex instante catechumenorum vel infantium morte: at sacrificiis offerendis stati dies erant constituti, certaeque diei horae, nec timendum erat sacerdoti ne omni momento offerre cogeretur: cum soli dominici festivique dies mysteriorum celebrationi deputati essent. Longe correctius loquitur Innocentius cum sacerdotibus ait et orandi et sacrificandi juge officium esse; juge enim officium est, non jugis omni momento necessitas.

10. Non memini me unquam legere epistolam antiqui alicujus pontificis Romani, quam [(j) 1Kb] Romae datam, vel in concilio episcoporum, in fine notaret: quando enim synodalis epistola mittitur, id statim in fronte exprimitur in hunc modum ab ipso Siricio usurpatum: Siricius et sancta synodus octoginta episcoporum quae Romae convenit apud S. Petrum.

11. tam adversus hanc epistolam quam contra concilii ipsius veritatem facit, quod cum saepius de [Col. 1088D] continentia clericorum actum sit in Carthaginensibus conciliis, [(k) 1Kb] nunquam tamen de Telensi concilio, vel de epistola Siricii in eo relecta facta est mentio: cum tamen praecipua epistolae materies continentiam sacerdotalem attineret. Exstat etiam in Codice Africano num. 4 suffragium Faustini Potentinae Ecclesiae episcopi, legatique Romanae Ecclesiae, in quo ita loquitur: Placet ut episcopus, presbyter, et diaconus, vel qui sacramenta contrectant, pudicitiae custodes ab [Col. 1089A] uxoribus se abstineant (Haec verba sunt canonis 11 concilii Carthag. XI sub Genethlio an. 390). Quod suffragium vel ad Carthaginensem anni 418, vel ad sequentis anni synodum pertinet, quae utraque Zellensi vel Telensi posterior fuit. Porro legationis suae ejusque sedis, cujus vices gerebat, oblitus esset Faustinus, nisi hoc loco laudasset Siricii epistolam ad Afros missam. Quod vero nihil de ea commemorent vel legati apostolici, vel Aurelius, cujus auctoritate Vincentius et Fortunatianus ad Telensem synodum essent delegati, vel ipsi Vincentius et Fortunatianus, qui utrique huic Carthaginensi synodo aderant, certissimum apud me est suppotitionis illius epistolae argumentum.

Facessat ergo illustrissimi Petri Marcae conjectura: qui primam continentiae clericalis necessitatem apud Africanas Ecclesias a Siricii constitutione manasse asserit Concordiae lib. I, cap. 8, num. 4. Unde enim id 981 affirmandi fiduciam cepit, inde ego idem negandi argumentum sumo. Quippe cum tam in concilio [Col. 1089B] Carthaginensi anni 390 quam in praeterito concilio quod in illo citatur, mentio non sit Siriciani decreti in Africam missi et recepti, melius ex illo rejicitur quam astruitur Siricianae hujus epistolae auctoritas. Deinde quis Marcam docuit concilium illud praeteritum canone Carthaginensi notatum ante annum 388, vel etiam ante Siricii pontificatum celebratum non fuisse? Denique illa ipsa secunda synodus Carthagine habita ab apostolorum doctrina et a totius antiquitatis observantia, non a Siriciano decreto, auctoritatem suam arcessit: Ut, inquit, quod apostoli docuerunt, et ipsa servavit antiquitas, nos quoque custodiamus. Carthaginensis I sub Grato episcopo, quae Julii papae temporibus celebrata dicitur, legem sancit: Ut nullis liceat ab affectu abstinentibus carnali apud extraneas pariter commorari; ubi et legem continentiae jam olim indictam iisdem supponit, quorum castitati providet, et clericos eadem lege coercere videtur: cum in fine canonis aliam laicis poenam, aliam clericis videatur imponere: Si ergo laici sunt, [Col. 1089C] inquit, post commonitionem, si contempserint, a communione separentur. De clericorum poena silet, quoniam praecedentium canonum auctoritate noverant procul dubio sancitam fuisse. Sed tamen supponit clericorum aliquos lege continentiae astrictos: alioqui supervacanea laicorum exceptio. Ita canon 25 Carthaginensis III dicti communis est clericis et continentibus.

Addo praeteritum illud concilium a Carthaginensi II citatum, non tam legem tulisse de continentia clericorum, quam de continentiae et castitatis moderamine tractasse. Ipsa sunt verba Canonis, quae non satis perpendit Marca, nec tam probant edictum ut clerici ab uxoribus abstinerent, quam indicatum, qui clericorum ad hoc non cogi deberent, qui vero essent cogendi: nonnullis videlicet severioris disciplinae studiosis, minores etiam clericos abstinendi necessitati subjicere volentibus. Quam interpretationem ex ipsius canonis lectione emergentem confirmat [Col. 1089D] alter canon concilii Carthaginensis anni seu 398 seu 401, qui in Codice Africano septuagesimus numeratur: Placuit, inquit, episcopos, et presbyteros, et diaconos secundum priora statuta etiam ab uxoribus abstinere: quod nisi fecerint, ab ecclesiastico removeantur officio. 982 Caeteros vero clericos ad hoc non cogi, sed secundum uniuscujusque Ecclesiae consuetudinem [Col. 1090A] observari debere. Ubi canon priora statuta innovans, hoc imprimis constituit, ac illis constitutum demonstrat, quinam clericorum continentiae legi subjiciendi essent, tres scilicet priores gradus: quinam suo hac in re arbitrio essent relinquendi. Simulque docet quasdam fuisse in Africanis regionibus Ecclesias quae hanc consuetudinem observarent, ut caeteros clericos compellerent ad subeundam continendi necessitatem; quaeque alias etiam ad eamdem observantiam vellent pertrahere. Unde occasio data ut in illo praeterito concilio de continentiae et castitatis moderamine tractaretur: et soli gradus isti tres conscriptione quadam castitati per consecrationem annexi sint.

Ex dictis satis superque probatum, ni fallor, habetur, quidquid sive in illo synodi fragmento, sive in epistola Siriciana ei subjuncta continetur, prorsus commentitium esse et impostoris arte confictum. Unum est ex quo fidei non nihil mereri videatur: quod videlicet insertae sint synodus et epistola Codici [Col. 1090B] illi Romano, cujus et antiquitatem et sinceritatem ipsi tanto pere commendavimus. Verum non tanti est haec ratio, ut contrariis argumentis superius prolatis praeponderare debeat: [(a) 1Kb] cum facile potuerit posterioribus saeculis genuino codici fictitium scriptum superaddi. Hoc eo probabilius est, quod ultimum capitulorum locum occupat, ubi plerumque annecti solent sive appendices, sive supplementa, sive quid aliud vel germanum, vel supposititium. Nec hoc sine exemplo: [(b) 1Kb] simili enim fraude auctiorem una epistola esse factam Dionysianam decretorum pontificiorum collectionem, inferius probabimus in notis ad epist. 1 (nunc 12, tom. II). Breviationem canonum Ferrandi diaconi nonnullis etiam additamentis esse similiter interpolatam [(c) 1Kb] diximus superius cap. 2; sexcenta sunt alia hujusmodi exempla.

Sed et idem hic locus manifeste adhuc imposturam prodit. Si enim genuinae essent synodus et epistola, non tam diu latuissent Ecclesiae Romanae clerum, nec ad postremum [(d) 1Kb] codicis locum rejectae essent. [Col. 1090C] Cum enim unaquaeque illius pars per id temporis eidem inserta sit, quo vel innotuit, vel in usum et auctoritatem recepta in Ecclesia Romana: mirum certe esset genuinam Siricii epistolam tam sero ad notitiam Romanorum 983 pervenisse, vel ab iisdem esse probatam. Incredibilis etiam supinitas, si acta synodi numerosae, et Romanae Ecclesiae votis tam secunda voluntate suffragantis posthabuissent, neque in scrinia sua et Codicem Romanum nisi post centum annos retulissent; praesertim cum tot alia scripta minutioris momenti in suum illum Codicem canonum et constitutorum ultro conjecerint: fidei libellos, epistolas, narrationes, et alia bene multa, quae nec ad synodorum vel decretorum pontificiorum auctoritatem accedunt, nec Romanam rem proxime attinebant. Nihil est igitur unde ex codice genuino subdititiae hujusmodi scriptiunculae auctoritas concilietur.

Caeterum si cujus forte mentem haec incessat opinio, utrumque illud monumentum inter spuria scripta [Col. 1090D] relegari invidioso erga Romanam Ecclesiam animo; is profecto et de nostra mente pessime judicat, et quid vere sedis apostolicae rationibus conducat, minime novit. Revera enim et Ecclesiae Romanae epistola illa et Siricii memoriae [(e) 1Kb] contumeliosa est. Cum videlicet sanctior semper fuerit Ecclesiae hujus primariae disciplina circa alia passim capita, maxime [Col. 1091A] in iis quae ad clericorum sanctimoniam continentiamque spectant, caeteris Ecclesiis religiosior merito jure semper est habita. Hinc prima videtur subdiaconis continentiae legem indixisse. Hinc Ancyranae synodi canonem illum decimum suis regulis ut accenseret non ante sibi persuasit, quam illum severiori suae disciplinae accommodaret: quoniam videlicet canon ille diaconis qui in sua ordinatione continentiae legi sese subdere recusarant, conjugii licentiam indulgebat. Hinc denique Siricius ipse in genuina epistola ad Himerium Tarraconensem 984 episcopum, sacerdotes et levitas omnes divinarum etiam sanctionum insolubili lege constringi scribit, ut a die ordinationis suae sobrietati ac pudicitiae et corda sua mancipent et corpora. Et nihilominus facetus ille pseudo-epistolae artifex, quasi de servanda a sacerdotibus continentia praeceptum non haberet Siricius, eumdem inducit velut consilium dantem, suadentem, hortantem, rogantem denique ne illi cum uxoribus suis coeant, non quasi rem imperatam, sed velut dignam, [Col. 1091B] pudicam et honestam suggerat.

[Col. 1092A] Hoc videre nostri saeculi novatores clericali continentiae infensi, et Siricii, ut putabant, indulgentiant notare non omiserunt, velut ad suum dogma magis accedentem quam reliqua pontificum decreta. Inter caeteros Georgius quidam Calixtus in academia Julia professor in tractatu de Conjugio clericorum, quem Helmaestadii edidit ann. 1631, pagina 345 haec habet: Videtur, inquit, Siricius magis persuadere velle quam cogere; et consilia potius quam imperia promere: Suademus, ait, item: Hortor, moneo, rogo. Et inferius pagina 355: Neque dissimulandum est, inquit, videri Siricium in posteriori ad Africanos epistola mitius et remissius agere . . . ., forte a moderatioribus admonitus, aut jam sentiscens et animadvertens , de fervore suo aliquid decedere passus est. Vides ut isto panno misere abutantur haeretici, et quantopere intersit honoris et sedis apostolicae, et Ecclesiae Africanae, et synodorum, ne diutius pseudo-synodus et pseudo-epistola sub ista larva et catholicis imponant, et haereticis illudendi [Col. 1092B] occasionem ministrent.




[Col. 1091]
BALLERINIORUM OBSERVATIONES In Dissertationem XV Quesnelli de concilio Teleptensi, seu verius Zellensi, quod una cum Siricii epistola in eo recitata a suppositionis nota vindicatur.



CAPUT PRIMUM. Quanta auctoritate hoc concilium sincerum probetur. Audax Quesnelli nisus. De nomine hujus concilii. Refellitur praemissae dissertationis caput primum.
[Col. 1091B]

985 I. Teleptense aut verius (ut videbimus) Zelrense concilium, seu potius hujus concilii fragmentum, quod cum Siricii epistola in eo recitata prodiit in lucem, adeo multis iisque antiquissimis mss. collectionibus, ac Ferrandi Carthaginensis Ecclesiae diaconi auctoritate munitur, ut de ejus sinceritate jure [Col. 1091C] ambigi non posse videatur. Hinc Blondellus licet in suo pseudo-Isidoro, pag. 550, contra epistolam Siricii duo objecta proposuerit, non tamen eam aut concilium suppositionis accusare ausus est. Immo vel unum Ferrandum sufficere ad conciliandam utrique auctoritatem fatetur. Quesnellus vero audentior utrumque meram esse imposturam in praemissa dissertatione demonstrandum suscepit. Hac autem in re homo, qui conjectationibus facile indulget, adeo profecisse sibi visus est, ut capite primo non dubitaverit scribere: Certissimum mihi est et synodum, et epistolam meram esse fabulam, merumque commentum: neminemque futurum spero qui in meam ultro non eat sententiam, cum ineptum istud figmentum admota sinceri judicii luce propius penitiusque inspexerit. Quo vero haec spes ejus evaserit, ex eruditissimorum virorum qui postea de hoc eodem argumento disseruere, judiciis liquet. Non allegabimus Italos, ne studio partium ducti credantur. Ipsos Gallicanos auctores qui celebriores sunt considerare sufficiet, [Col. 1091D] Tillemontium nimirum, Natalem Alexandrum, Baluzium, Pelagium, atque Constantium, quorum primus, etsi Quesnelli studiosissimus, propositis iis quae dubium movere queunt, eruditorum judicio cuncta subjiciens, figmentum affirmare non potuit: quatuor vero ultimi tum synodi, tum epistolae propugnandam ac Quesnelli sententiam refellendam putarunt. Horum autem vestigiis nos insistentes, ac praesertim Baluzii, qui in fine librorum Petri de Marca de Concordia sacerdotii et imperii dissertationem adjecit de concilio Teleptensi; dum observationes in singula Quesnelli capita subjiciemus, speramus fore ut multo apertior veritas elucescat.

II. Primum vero recolendae sunt manuscriptae collectiones quae huic synodo et epistolae Siricii auctoritatem concilient. Olim cum e sola editione Merlini in conciliis prodierint, in Merlino autem plura apocrypha inveniantur: ipsorum ex impuro fonte [Col. 1092B] dubia esse poterat. At aliae tres vetustissimae collectiones, Corbeiensis, Fossatensis, et illa hoc tome impressa postea detectae, quae una cum aliis praestantissimis documentis fragmentum hujus concilii ac Siricii epistolam ad nos transmiserunt, omnem suppositionis suspicionem 987 excludunt. Tanta enim harum collectionum antiquitas est, ut sicut de caeteris documentis, nisi quid exploratum obstet, dubitare non licet; ita neque de Zellensis concilii fragmento, ac de Siricii epistola, quibus nihil certi opponi videbimus. Quesnellus, qui nostrae collectioni primum abs se editae plurimum jure attribuit, idcirco hoc fragmentum [Col. 1092C] et epistolam rejicienda putat, quia haec ultimo capitulo collocata et addititia esse praesumit. At cum hoc capitulum alia non pauca excipiant, omniaque propria esse hujus vetustissimae collectionis probarimus not. 1 in cap. 67, maximum ex hac ipsa collectione auctoritatis argumentum, ipso Quesnello astipulante, debet accedere. Adde alias duas optimae notae collectiones, unam in ms. Colbertino 3368, alteram in Vaticano 3827. Alia duo exemplaria regia Baluzius memorat, et duo pariter collegii Soc. Jesu P. Harduinus: quae cujus collectionis sint ignoramus. Plurimum etiam auctoritatis accedit e cod. Veronensis capituli 59, cui similis est alius ant quus liber capituli Lucensis. In his enim, qui mille et amplius annos excedunt, antiquissima abbreviatio canonum continetur, quam ex vetustioribus collectionibus Hispanicis et Gallicanis excerptam in Tractatu de Collectionibus animadvertimus. Hi omnes codices quoad hanc synodum sunt Gallicani, vel e Gallicanis [Col. 1092D] codicibus originem ducant.

III. Alium vero codicem Africanum adhibuit Ferrandus in Breviatione canonum, cum ejusdem concilii et Siricii epistolae meminit. In eo autem codice non mutilum, sed integrum reperisse ipsum concilium ex eo licet, quod alios ejusdem canones laudat, qui in vulgato fragmento non inveniuntur. Cum porro idem Ferrandus ex conciliis quae plenaria non sunt, solos referat canones synodorum provinciae Byzacenae, uti observavimus in allegato Tractatu part. IV, c. 1, palam fit eum in recensendis hujus concilii canonibus usum fuisse ms. exemplo Byzace norum peculiari, quod multo evidentius omnem suppositionis suspicionem prorsus abstergit. Hoc invictum testimonium non diffitetur ipse Quesnellus; ac propterea cap. 2 inquit: Ex illo quidem Ferrandi diaconi opusculo de Telensis, vel Zellensis concilii, epistolaeque ei annexae auctoritate secure pronuntiari [Col. 1093A] posset, si de ipsius breviationis integritate constaret. Verum ut illa supposititia evincat, hoc quoque Ferrandi opusculum interpolationis accusat. Ita omnia illi suspecta sunt, quae ejus sententiae non favent. Eia vero videamus num quae in tota dissertatione opponit, tanta ac talia sint, ut adversus tot collectionum et codicum praestantissimorum fidem, nec non adversus vulgatam Ferrandi Breviationem probabile dubium injiciant.

IV. Primum ejus caput, ubi de synodo agit, nunc expendamus. Affirmat ibidem omnes anteriores editiones, omnes codices mss. et recentiores et antiquissimos Telensem dicere synodum, non Teleptensem. Cum vero Tela sita sit in provincia proconsulari, non vero in Byzacena; hanc synodum, cui praesederit Donatianus Teleptensis Byzacenae provinciae primas, ab impostore confictam colligit cap. 3, n. 1: Constat enim UBIQUE Telense scribi, nec librariorum errore ita scriptum. Liquet porro unicam esse Telensem civitatem, quae in proconsulari jacet provincia: Donatianum autem [Col. 1093B] Teleptensem in Byzacena episcopum, synodum in proconsulari habuisse somnium est impostoris, cui nec disciplinae ecclesiasticae, nec Africanarum regionum notitiae satis affuit, ut scite fraudem tegeret. Hic autem jure Quesnellum coarguit Stephanus Baluzius audacter affirmantem omnes codices Telensem dicere synodum, non Teleptensem: cum ille ipse codex Thuaneus, nunc Colbertinus 932, in bibliotheca Regia, quo idem Quesnellus in sua editione usus est, diserte ac distincte habeat: Incipit concilium Teleptense super tractoria S. Cyricii papae urbis Romae per Africam, et dein in ecclesia Apostolorum plebis Teleptensis, ac in ipsa tabula capitulorum, quam ex eodem codice suae editioni praefixit, num. 62: Constituta Theleptensis concilii. Si codicem hunc, quem adhibuit dum haec scriberet, oblitus est; quae fides ipsi habenda dum omnes codices Telensem dicere pronuntiavit? Alius quoque codex regius quondam S. Petri Pictaviensis apud Baluzium cum Thuaneo concinens, Teleptense [Col. 1093C] concilium et plebis Teleptensis similiter praefert. Addimus antiquissimam abbreviationem canonum, quae exstat in pervetusto ms. Veronensi 59, ubi habetur: Ex synodo Teleptensi; quam lectionem librarii oscitantia Te litteris diminutam 989 exhibet etiam codex Lucensis: Ex synodo Leptensi. Caetera vero exemplaria, quae Teleptensis voce carent, falsum est convenire in vocabulo Telense. Nam aliud exemplar regium, quod antea fuerat archiepiscopi Remensis, Telenense utrobique exhibet: et paulo dissimiliter Thellenense legitur in ms. Vat. 3827. Codex Colb. 3368, qui duas collectiones continet, ut vidimus in Tractatu part. II, c. 8, n. 2, duplex complectitur hujus concilii exemplar; et in secundo Telenense scribitur. Codex autem Vat. 1340 Telesoense habet. Duos alios codices Colbertinos, et unum regium laudat Baluzius, in quibus canones ejusdem synodi vocantur Telinenses. In catalogo conciliorum praemisso collectioni Herouvallianae apud Petit, tom. I Poenitentialis [Col. 1093D] Theodori, pag. 265, legitur: Canones Tholonenses episcoporum 33. Cum ergo verum non sit omnes codices Telensem vocare hanc synodum, perperam omnino Quesnellus ex hac, quam male praesumpsit, omnium exemplarium concordia intulit verum nomen esse Telense, et synodum Telae civitatis indicari, quae non ad Byzacenam, sed ad proconsularem provinciam pertinet.

V. In tanta codicum et lectionum varietate error procul dubio librariorum alicubi irrepsit. Tres memorati codices, qui Telenense, vel Thellenense exhibent, certissime errant, cum Donatianum civitatis Telensis episcopum vocant. Ex aliis enim indubiis documentis eum Teleptensem episcopum fuisse manifestum est. Hinc autem lectio quoque Telenense, vel Thellenense errori tribuenda, cum Telena, vel Thellana Africae civitas ignota sit: cademque ratione mendosae pariter sunt lectiones Telesoense, Telinense, ac Tholonense. Reliquae igitur sunt duae lectiones [Col. 1094A] Teleptense, et Telense, quae postrema in mss. frequentibus legitur, uti sunt duo codices Vindebonensis, et Oxoniensis nostrae collectionis, Corbeiensis, Colbertinus 3368 primo loco, et duo collegii Soc. Jesu, qui a P. Harduino laudantur. Cum vero constet Donatianum fuisse episcopum Teleptensem, inscriptio Concilii Teleptensis nihil repugnat. Econtra vero lectio Telense, si ad Telam civitatem proconsularem referenda sit, cum agatur de synodo provinciae Byzacenae, errori amanuensium est ascribenda, sicuti manifesto eorumdem lapsui adjudicari debet similis vox Donatiano episcopo afficta in tribus mss. quae memoravimus. Quemadmodum vero in his tribus mss. ubi Donatiani episcopatus indicatur, pro Telensis civitatis episcopus legendum est cum aliis codicibus Teleptensis; ita etiam in concilii nomine pro Telense corrigendum videtur Teleptense, ut non pauci codices inscribunt.

VI. Hic vero difficultatem non levem movere potest Breviatio Ferrandi, in qua hoc concilium decies [Col. 1094B] laudatur num. 3, 4, 6, 16, 65, 68, 130, 138, 174 et 218; nullibi autem Teleptense vocatur, vel Telense, sed Zellense, vel Tiellense. Duo tantum hujus Breviationis exemplaria hactenus inventa sunt, Trecense et Corbeiense. In Trecensi, ut notavit Baluzius, semper appellatur Zellense, uno tantum numero tertio excepto, in quo Cellense scriptum fuit, ubi errore librarii C pro Z sumptum apparet. In Corbeiensi vero semper Tiellense, et uno numero tertio mutile ellense. Si alia ejusdem opusculi exemplaria, quae in Romanis aliisque Italicis bibliothecis frustra quaesivimus, alicubi reperire liceret, utra lectio esset verior colligere possemus. Cum vero duo tantum laudati codices suppetant, nihil dubitandum videtur, quin Zellense melius scribatur in ms. Trecensi, a Zella, quam inter civitates Byzacii Strabo recenset lib. XVII; facili autem mendo in ms. Corbeiensi ex Zellense mutata littera Z in Ti factum fuerit Tiellense. Id quidem Afrorum consuetudini tribuit Baluzius, [Col. 1094C] quos T pro Z commutare consuevisse ex eo probat, quod ubi Crabbus in codicibus Liberati Afri c. 13 legit Atticus Zellensis, alii tres vetustissimi libri, quibuscum ipse contulit ejusdem Liberati breviarium, constanter habeant Atticus Tallensis. Cum porro idem Baluzius inscriptionem concilii Teleptensis veram existimet, Zellensis autem lectionem auctoritate Ferrandi haud repudiandam pervideat; ita utramque conciliari posse credit, si dicamus Zellam provinciae Byzacenae pertinuisse ad dioecesim episcopi Teleptensis, ibidemque habitum fuisse concilium, quod diversa relatione vocatum fuerit a Ferrando Zellense, quia Zellae, seu in Ecclesia plebis Zellensis vere fuit celebratum; in praestantioribus autem codicibus Teleptense, quia Zella ad Teleptensem 991 episcopatum spectabat: eo modo, inquit ille, quo Loaisa concilium Tarraconense vocavit illud quod tempore Sisebuti regis habitum fuit apud Egarram in provincia Tarraconensi; Sirmondus vero Magalonense [Col. 1094D] illud, quod convenit apud Juncarias in territorio Magalonensi. Nec desunt antiqua exempla. Nam synodus a S. Hilario habita Justiani in territorio Arausico, a synodi loco Justianensis dicitur in titulis subjectis epistolae Joannis II ad Caesarium; in plerisque vero collectionibus ab episcopali sede, cui Justianum suberat, Arausica, vel Arausicana vocatur.

VII. Haec vero Baluzii opinio haudquaquam placet. Etenim ineunte saeculo V, duo distincti episcopatus erant Teleptensis atque Zellensis. Id perspicuum fit ex collatione Carthaginensi cum Donatistis habita anno 411, paulo ante nostrum concilium. Ibi enim duo Donatiani memorantur, unus cap. 121, Donatianus episcopus Ecclesiae Teleptensis; alter sub finem c. 135, Donatianus episcopus plebis Zellensis. Baluzius ex his duobus unum Donatianum conflat, qui simul fuerit episcopus Teleptensis atque Zellensis. Sed perperam: duae enim subscriptiones ejusdem [Col. 1095A] mandati in eadem collatione distinctae duos ejusdem nominis episcopos astruunt, unum Zellensem, alterum Teleptensem; sicut duo etiam Donatiani in nostro concilio nominantur. Adde quod in laudata collatione duo similiter recensentur contrarii catholicis episcopi Donatistae, in civitate Teleptensi Bellicius cap. 198, in Zellensi autem Natalicus cap. 163. Ne quis vero dubitet num forte hic Natalicus errore aliquo appelletur episcopus Zellensis, et legendum sit Telensis; satis erit animadvertere in eadem collatione cap. 208 Telensem Donatistam episcopum Felicem appellari. Si ergo duo diversi episcopatus erant Telepte et Zella, haec procul dubio ad Teleptensem episcopatum seu dioecesim non pertinebat: ac propterea Baluzii conciliatio falsae hypothesi innixa recipi nequit. Quid igitur?

VIII. Duo codices Thuaneus et regius olim S. Petri Pictaviensis, qui concilium Telepte celebratum praeferunt, hae in prooemio habent: Congregato concilio in ecclesia Apostolorum plebis Teleptensis, beatus [Col. 1095B] Pater primae sedis episcopus Donatianus civitatis Teleptensis cum resedisset, etc. Quid isthaec repetitio ejusdem vocis Teleptensis, et in uno loco cum vocabulo plebis, in altero civitatis? Si Telepte habitum fuisset hoc concilium, scriptum fuisset procul dubio: Congregato concilio in ecclesia Apostolorum civitatis, vel plebis Teleptensis, et dein ejusdem civitatis, vel plebis. Teleptensis igitur vocabulum, quod a Donatiano ejusdem urbis episcopo separari nequit, in designatione Ecclesiae perperam scriptum fuit; Conciliique locus ex ipsa scribendi ratione a Telepte diversus agnoscitur. Cum ergo expungenda sit primo loco vox Teleptensis, aliudque loci nomen substituendum; etsi codices alii pro Teletensi passim praeferant Telense: cum tamen Tela ad provinciam proconsularem pertineat, nomen Telense substitui nequit: ac proinde cum Trecensi codice Ferrandi substituendum credimus Zellense, ex quo usitata apud Afros mutatione litterae Z in T, in plerisque codicibus [Col. 1095C] invaluit Telense. Neque incredibilis hic librariorum lapsus credatur. Etenim Natalicus Donatista, quem fuisse Zellensem episcopum ex laudata collatione Carthaginensi didicimus, idem esse videtur ac Natalicus subscriptus pseudo-synodo Cabarsusitanae, cujus codices quinque Baluzius contulit, ubi tamen errore simili appellatur episcopus Telensis. Sicut autem melius in uno codice memoratae collationis, quam in his quinque codicibus legitur (Telensis enim episcopus, ut vidimus, erat Felix); ita melior est lectio unius codicis Trecensis, quam aliorum praeferentium Telense, quod nomen, nisi scriptum dicatur pro Zellense, Byzacenae synodo convenire non potest. Adde aliam observationem, quae hanc nostram sententiam non modicum confirmabit. Etsi codices hujus concilii sint diversarum collectionum; omnes tamen, cum non contineant nisi idem fragmentum ejusdem synodi, ab uno eodemque fonte ac exemplo proficiscuntur, in quo primum ea synodus perinde mutila descripta fuit. Nullus collector nisi hic primus [Col. 1095D] integram synodum prae oculis habuit, ex qua hoc fragmentum cum Siricii epistola excerpsit: caeteri ex hoc profecerunt. Ferrandus vero integram synodum in Africano Byzacenae provinciae codice cum aliis synodis ejusdem provinciae invenit; et idcirco aliquot alios canones, qui in memorato fragmento 993 desunt, ex eodem concilio laudat. Duo igitur sunt hujus concilii fontes, unus in mss. collectionibus canonum, in exemplaribus Ferrandi alter. Primus fons, qui in mss. collectiones transivit, variis lectionibus, quoad loci nomen, ita corruptus est, ut quid in primo originali, unde laudatae collectiones manarunt, scriptum fuerit, dignosci nequeat. Hinc nihil mirum si in tanta lectionum varietate nulla inveniatur quae omni prorsus difficultate careat. Secundus vero fons exemplarium Ferrandi minus vitiatus, eam lectionem in Trecensi codice satis aptam nobis conservavit, quae cum optime cohaereat, recipienda videtur. [Col. 1096A] Cum vero in edendo ipso fragmento codices in quibus descriptum est sequendi fuerint, noluimus ex Ferrando textum emendare, sed praetulimus cum plerisque mss. lectionem Telense, quae a veriori lectione minus discedens, pro Zellense scripta non improbabiliter creditur. Ita porro satis refelluntur quae ex diversa hujus synodi appellatione, ac ex variantibus et mendosis codicum lectionibus Quesnellus obtrudit: quominus ipsum concilium tot codicum et collectionum, ac Ferrandi testimonio comprobatum, sincerum putemus. Si ubi mendosae, vel etiam repugnantes inveniuntur lectiones, quae simul recipi nequeunt, protinus imposturae accusandum esset documentum; de omnibus fere scriptoribus ac documentis actum esset. Eruditorum autem officium est, ubi varias lectiones in diversis mss. reperiunt, eas expungere quae apertum errorem praeferunt, et veriorem lectionem ex ipsis quandoque erroribus elicere.



CAPUT II. Breviatio canonum Ferrandi, quae canones synodi Zelensis allegat ex epistola Siricii papae, ab interpolationis nota vindicatur. Excutitur Quesnellianae dissertationis caput secundum.
[Col. 1096B]

I. Quesnellus, ut Ferrandi diaconi auctoritatem, quae ad synodum Zellensem comprobandam omnium maxime valet, infirmet et, si Ifieri possit, eripiat; ejus Breviationem, in qua ea synodus decies laudatur, interpolatam ostendere nititur. Vide autem quam imbecillibus conjecturis utatur. Primo nonnullos naevos ejus opusculi obtrudit, quos subesse putat numeris 103, 105, 110, 111, 112, 113, 114, 115, 185, 188, 216 et 221. Hi autem numeri cum spectent ad alias synodos, non vero ad Zellensem; si naevi qui in ipsis inesse dicuntur interpolationem probarent, totam Breviationem interpolatam et nihili faciendam probarent: quod nemo unquam pronuntiavit, et nec ipse, ut putamus, Quesnellus auserit affirmare. Si ex [Col. 1096C] naevis qui in mss. antiquis frequenter occurrunt, de interpolatione liceret cogitare, quodnam opus aut documentum ab hac censura esset immune?

II. Sed eia jam videamus num ea quoque loca quae uti potiora selegit, tam vitiosa sint, ut imposturam aut interpolationem subindicent. Numero 103 habetur: Ut presbyteri alterius regionis praesentibus presbyteris non sacrificent: laudatur concilium Neocaesariense c. 13. Id a sensu canonis longe abesse opponit Quesnellus. Ferrandus in Graecarum synodorum canonibus versione ab Isidoro postea recepta usus est. Presbyteros autem, qui in hac versione non conregionales dicuntur, ille alterius regionis vocavit. Quae in hoc sensus discordia? Omittit vocem episcopi. At qui eos presbyteris praesentibus sacrificare vetat, multo magis praesente episcopo vetare intelligitur. In abbreviandis canonibus quasdam particulas non necessarias praeterire licet. Quod si post voces praesentibus presbyteris deest civitatis nomen, quod in canone legitur, aliquid ejusmodi, quod opponatur [Col. 1096D] vocibus alterius regionis, ex contextu subaudiri quisque facile intelliget, vel certe vox civitatis amanuensium oscitantia excidit. Numero 105 prohibetur, ut diaconi judicio populi non eligantur, ex Laodiceno c. 13, cum de sacerdotibus, inquit Quesnellus, canon sancitus sit. Verum interpretatio Isidoriana sacerdotum expresse non meminit, sed eorum qui altaris ministerio sunt applicandi. Ferrandi autem mos est diaconos nominare, ubi in ea versione altaris ministerium, aut altaris ministri appellantur. Confer Breviationem, num. 109, 111, 112, 113, 114 et 120, ubi 995 alios Laodicenos canones similiter laudat. Illa numeri 194, Hoc et in concilio Thenitano statutum est, a citandi more, qui Ferrando familiaris est, aliena dicuntur et a studioso aliquo videri adjecta. At cum ex solo Ferrando Thenitani concilii notitia suppetat; quis studiosus posterioris aetatis eam allegationem adjicere potuit? Caeterum similis allegandi formula [Col. 1097A] occurrit etiam num. 52, ubi legitur: Hoc in alio concilio Carthaginensi actum est; et ita legitur, ut haec verba expungi nequeant, ne canon ibidem propositus praeter Ferrandi consuetudinem allegatione careat. Plura Breviationis loca difficultatem facessebant, eo quod vel in notandis canonum numeris alicubi erratum fuisset, vel non satis explorata haberetur canonum et conciliorum Africanorum cognitio. Qua in re cum exactiorem diligentiam posuerimus in praemisso Tractatu part. IV, c. 1, de Ferrandi Breviatione, si non omnes, saltem plerasque difficultates sustulisse videmur.

III. Quesnellus Altaserrae assentitur, qui putavit, concilium Zellense, Cellense et Telense, apud Ferrandum non unum, sed plura ac distincta esse concilia. Id ipsi utile erat, ne omnia loca expungeret in quibus Zellense allegatur, sed illa tantum quae Siricii epistolam ex eodem concilio laudant. Cum hac una epistola inimicitiam gerit, ne Africanos pontificiae auctoritati tantum detulisse credantur, ut apostolicae [Col. 1097B] sedis litteras in synodis recitarent, ac pro disciplinae regula acciperent. Pervidit Altaserrae argumenta non convincere. Satis illi fuit dubia spargere, ac propterea scripsit: Nec nos etiam decernimus quidquam, sed conjecturis tantum agimus, ut in re obscura; sed iis conjecturis quibus contrarias paris roboris non facile objicias. Verum conjecturae pro diversis synodis allatae vulgatorum lectionibus minus accuratis vel apertis sophismatibus nituntur. Tria proferuntur nomina Zellense, Cellense ac Telense. Nuspiam in mss. Ferrandi Telense legitur. Tiellense habet codex Corbeiensis, Trecensis vero semel tantum praefert Cellense, novies autem Zellense. Cum Tiella civitas non inveniatur, Zella autem in Byzacio sita fuerit; Trecensis codicis lectionem veriorem, ac Tielense in Corbeiensi pro Zellense scriptum fuisse agnoscimus. Vide quae in hanc rem animadvertimus cap. 1, n. 6. Porro ex novem locis codicis Trecensis, in quibus constanter legitur Zellense, corrigendus profecto est unicus locus num. 3, ubi Cellense scriptum fuit. Ita unum concilii [Col. 1097C] nomen superest, nimirum Zellense: nec unica mendosa allegatione de Cellensi suspicari licet. Neque generatim verum est, quod ubi de Zellensi sermo est, protinus additur ex epistola Siricii papae: nam num. 16, 65, 68 et 218, Zellense allegatur, nec ulla tamen Siricii epistolae mentio est, sicut accidit num. 3, ubi mendose Cellense pro Zellense legitur. Cur porro his in locis non laudetur Siricii epistola, quae in aliis quinque locis memoratur, iique indicentur canones, qui fere ad Siricii epistolam revocari nequeunt; ea ratio est quia canones ipsius concilii allegantur, qui si in vulgato fragmento desunt, in integris gestis exstitisse dubitare non licet. Integrum enim concilium, ut capite praecedenti monuimus, in mss. collectionibus transcriptum non fuit, sed merum fragmentum, ut ex ipsa lectione constabit. In ea igitur parte quae in laudatis collectionibus omissa desideratur, inserti erant canones qui a Ferrando referuntur. Nimium curiosa quaestio ingeritur, cur Zellense [Col. 1097D] concilium duos canones condiderit a Ferrando relatos num. 3 et 16, cum similes sententiae legantur in epistola Siricii; et cur Ferrandus iisdem in numeris non subjunxerit, ut alibi, ex epistola Siricii. Num si horum canonum constituendorum ratio afferri nequit, eo quod integra concilii gesta, quae desunt, expendi nequeunt; id ad concilium distinctum astruendum compellit? Nulla ergo ex his conjecturis plura concilia et distincta probat.

IV. Neque magis probant conjecturae quibus allegationes ex epistola Siricii quinque numeris in Breviatione exhibitas Quesnellus suppositionis accusat. Prima allegatio ejusdem epistolae num. 4 laudatae expungenda creditur ob lectionem mutilam atque mendosam, quam Quesnellus in ipsius epistolae editione recepit. Si autem legatur ut ex nostris codicibus integram dedimus cap. 62, tota illius ratiocinatio evanescet. Quod si in Siricii litteris non omnia continentur quae Ferrandi verba exprimunt; cum is non [Col. 1098A] unam Siricii epistolam 997 num. 4 laudet, sed plurium conciliorum canones; ex ejus more sufficit, si aliqua saltem particula in memoratis litteris reperiatur, dum omnes particulae ex omnium allegationum complexu coalescant. Ita sane non omnes ejusdem numeri Ferrandiani particulae insunt Laodiceno can 12, Antiocheno c. 19, et aliis qui eodem numero allegantur, nec tamen idcirco hae istorum conciliorum et canonum allegationes addititiae creduntur. In prime autem canone Siricii ex ea lectione quam ad mss. codices exegimus, cum decernitur, ut extra conscientiam sedis apostolicae, hoc est primatis, nemo audeat ordinare: primatis consensus seu confirmatio, quam Ferrandi Breviatio exprimit, satis praecipitur: et voces quidem vel primatis apud ipsum insertae fuerunt ob Siricii epistolam et concilium Carthaginense sub Genethlio, cum in aliis synodis quas allegat Primatis mentio nullibi occurrat.

V. Interpolationem et suppositionem indubitatam [Col. 1098B] praefert Quesnellus in Breviationis Ferrandianae num. 6, ubi legitur: Ut unus episcopus episcopum non ordinet, excepta Ecclesia Romana. Licet autem tria postrema verba excepta Ecclesia Romana non legantur in epistola Siricii, non tamen idcirco allegatio ejusdem epistolae, cui prima pars canonis congruit, suspicionem afferre potest. Quid porro tribus illis verbis innuatur alii aliter explicant, ut videre licet apud Baluzium in Dissert. de concilio Teleptensi, pag. 1352. Quod si nulla explicatio probabilis judicetur, non idcirco ea verba addititia ac in Ferrandi textum intrusa judicari queunt. Quot alia aliorum scriptorum loca difficilem explicationem recipiunt, nec tamen hac de causa interpolatione notantur? Adde quod ea verba ejusmodi sunt, ut cuique studioso tribuantur, haud facile intelligi et explicari possint. Cum ergo aequalem difficultatem pariant, sive a Ferrando scripta, sive ab alio inserta quis opinetur; nihil est cur a Ferrando, cui illa codices ascribunt, abjudicentur.

VI. Totum vero textum numeri sexti, etiam in ea [Col. 1098C] parte qua prohibetur ne unus episcopus episcopum ordinet, addititium affirmare, propterea quod inutile et superfluum videatur hoc interdictum, postquam numero quarto praeceptum fuit, ut episcopus a tribus ordinetur, consentientibus aliis per scripta cum confirmatione metropolitani, vel primatis; et num. 5: ut in ordinando episcopo alii quoque episcopi super tres addantur, si ab aliquo fuerit contradictum: eum, inquam, textum hac de causa addititium affirmare valde sophisticum et cavillosum est. Singuli enim hi numeri, seu canones abbreviati in toto complexu aliquid peculiare habent, ex quo recte distingui potuerint. Ferrando nimirum usitatum est canones qui in aliqua parte conveniunt, numeris distinguere, si in aliquo differant.

VII. Tres alias allegationes numerorum 130, 138 et 174, nihil falsi continere Quesnellus fatetur. Expungendos nihilominus putat totos illos numeros, seu canones, qui ibidem afferuntur ex epistola Siricii, quia numerus 130 duo decreta in unum contrahit, et [Col. 1098D] mulieris vocem pro vidua supponit; canones vero expressi numeris 138 et 174 superflui videntur, cum alii canones in eadem Breviatione similes describantur. Hanc postremam rationem numero praecedenti satis refellimus. Quae autem opponuntur ad excludendum numerum 130 adeo exilia sunt, ut rejicere pigeat. Duos ejusdem Siricianae epistolae canones in unum contrahere, unoque numero proferre quid absurdi est? Nonne plurium etiam conciliorum canones eodem pertinentes Ferrandus in unum conjungere solet? Cum Siricius post vocem mulierem explicationis gratia adjecerit id est viduam, ut ex potioribus mss. edidimus; palam est Ferrandum non substituisse vocem mulierem pro vidua, sed explicationem id est viduam abbreviationis causa omittendam putasse. Quid si voces id est viduam glossema sint intrusum in textum, ut P. Coustantius credidit? Vide ejus not. 27. Patet igitur quam levia sint omnia quae Quesnellus [Col. 1099A] cap. 2 proposuit, ut Zellensi synodo ac Siricii epistolae Ferrandi auctoritatem subtraheret.

VIII. Ex his tandem intelligitur quam audax sit illa ipsius illatio, qua sub finem ejusdem capitis ex conjecturis tam imbecillibus non solum allegationes Zellensis concilii, sed totam Ferrandianam Breviationem in suspicionem interpolationis adduxit, cum incertum, inquit, maneat in quas ejus partes grassata sit impostoris manus. Certum quippe est, ut scite notavit Baluzius pag. 1342, vix ullam esse veterum scriptorum lucubrationem adeo sanam, adeo 999 integram, et in quam minus grassatae sunt manus, non dicam impostorum, sed imperitorum librariorum, quam est illa Ferrandi Breviatio. Nos quidem cum Africanorum conciliorum et canonum seriem expendimus atque explicavimus, ita Ferrandianas allegationes cohaerere deprehendimus, ut duobus vel tribus tantum numeris error scribarum irrepserit. Vide quae de Ferrandi Breviatione disseruimus in Tract. part. IV, c. 1. Hinc autem [Col. 1099B] sicut nullus est ambigendi locus de sinceritate Breviationis in caeterorum canonum et conciliorum Africanorum allegationibus, quae cum vulgatis conveniunt; ita nihil est dubitandum de sinceritate concilii Zellensis, quod Ferrandus cum aliis synodis Byzacenae provinciae in suo Africano Codice integrum reperit, nec de allegationibus ejusdem concilii ac epistolae Siricii, quas duo antiquissima ac Ferrando fere coaeva mss. exemplaria luculentissime vindicant. Uterque enim codex Trecensis annorum saltem 800, et Corbeiensis ante annos circiter 1,100 scriptus, Zellensem synodum et Siricii epistolam a Ferrando allegatas praeferunt, aeque ac allegavit caetera concilia Africana. Adversus quam auctoritatem, inquit Baluzius, ut praescribere possit Quesnellus, necesse est ut unum saltem vetus Breviationis illius exemplum ostendat in quo nulla concilii Zellensis et epistolae Siricii mentio reperiatur. Alioqui nos explosa novitate retinebimus antiquitatem, quam solis levissimis cavillationibus impetitam vidimus.



CAPUT III. Zellensis concilii fragmentum a suppositionis censura eruitur. Refellitur Quesnellianae dissertationis caput tertium.
[Col. 1099C]

I. Vindicata Breviatione Ferrandi, in qua concilium Zellense decies allegatur, ipsius Ferrandi auctoritate satis constituta est ejusdem concilii , irritusque perspicitur omnis Quesnelli conatus quo ejus concilii fragmentum commentitium esse demonstrare se posse confidit. Ipsum quidem fragmentum quod praeter Siricii epistolam solum prooemium cum episcoporum nominibus exhibet, tantam sinceritatem praefert, ut vel solum apud homines nulla praeoccupatione impeditos sufficere queat. Eadem enim episcoporum fere omnium nomina leguntur in collatione Carthaginensi paulo ante idem concilium celebrata anno 411, ipsisque episcopis eae sedes in eadem collatione ascribuntur, quae ad Byzacenam provinciam [Col. 1099D] pertinent. Episcopi in laudato prooemio recensiti praeter legatos provinciae proconsularis sunt 34. Unius Donatiani Teleptensis sedes designatur; caeterorum sola nomina. In collatione vero Carthaginensi, cap. 126, Januarius, alias Januarianus Tubulbacensis vocatur, Maximianus Aquensium regiorum, Victor Baanensis, Cresconius Timonianensis, Jocundus Sufetulensis, Sopater Tambaiensis, Fortunius, seu Fortunatus Capsensis, Felix Segermitensis; cap. 127, Secundus Ruspitensis, Romanus Leptiminensis, Tutus Melcitanus, Donatus Tisilitanus; cap. 128, Geta Jubaltianensis, Julianus Tasfaltensis, Terciolus Cillitanus; cap. 133, Secundianus Ermaniensis, Restitutus Muzucensis, Eunomius Marazanensis; cap. 135, Donatianus alter a Teleptensi diversus Zellensis; et cap. 120, Latonius Tenitanus appellatur; omnes episcopi provinciae Byzacenae. Caeteri vel in collatione defuere, vel post collationem ad episcopatum provecti sunt. Adde quod nonnulli ex his episcopis in Codice Ecclesiae Africanae [Col. 1100A] referuntur inter legatos Byzacenos ad alia plenaria ejusdem temporis concilia directos. Geta Jubaltianensis legatus adfuit synodo anni 403; Cresconius Timonianensis et Jocundus Sufetulensis synodo anni 418; idem Jocundus et Maximianus Aquensis synodo anni 419. In epistola Aurelii Carthaginensis ad episcopos Byzacenos et Arzugitanos scripta eodem anno 419, post Donatianum primatem nominantur Januarius, alias Januarianus, et Felix, uti etiam primi in nostro concilio describuntur. Nonne hic tantus episcoporum Byzacenorum consensus inter Zellensis concilii fragmentum et collationis Carthaginensis, aliarumque Africanarum ejusdem temporis synodorum gesta ejusdem fragmenti sinceritatem declarat? Nullus impostor qui ex ingenio mera episcoporum nomina 1001 in eo fragmento inseruisset, ad tantam concordiam casu potuisset accedere. Impostorem autem imaginari adeo studiosum, et documentis rarissimis adeo instructum, qui tot episcoporum Byzacenorum nomina cum aliis confusa, nec in collatione [Col. 1100B] provinciarum notis designata, a non Byzacenis distinxerit, atque exinde exscripserit, merum est somnium. Babes igitur pro hujus concilii Zellensis plures vetustas collectiones canonum, quarum quaedam initium sexti saeculi attingunt; habes testimonium Ferrandi, Carthaginensis Ecclesiae diaconi, qui Africano canonum Codice usus est; habes ipsius prooemii, seu episcoporum qui in prooemio indicantur catalogum, quocum alia ejusdem aetatis documenta concordant. Num Quesnelli conjectationes tanta sinceritatis argumenta vel tantillum elidere queant, nunc videndum est.

II. Primam conjecturam ex concilii nomine ductam explosimus cap. 1, ubi inter caetera eam falsae hypothesi innixam ostendimus. Zella porro, quam Strabo in Byzacio collocat, per hoc tempus non erat ita ignobilis, ut Quesnellus existimat. Ad hoc enim tempus pertinet collatio Carthaginensis anni 411, ex qua discimus duos Zellae fuisse episcopos, unum catholicum, [Col. 1100C] Donatistam alterum, uti monuimus eodem capite num. 7.

III. Secundo objicit probabile non esse synodum habitam fuisse in Byzacena provincia VI kal. Martias cum universale concilium celebrandum esset kalendis Maii. Immo vero cum ad concilium universale seu plenarium (Vid. observ. in dissert. 13, n. 29) legati eligendi et mittendi essent a synodis cujusque provinciae Africanae, necessaria erat anterior Byzacena synodus, quae suos legatos destinaret. Quod si in fragmento hujus synodi sola Siricii epistola exhibetur, non tamen de ea sola actum fuit. Non solum enim idem fragmentum in fine mutilum est, sed etiam post prooemium aliqua desunt, ut indicat formula et reliqua, quam ex mss. supplevimus.

IV. Cur porro Vincentius et Fortunatianus legati provinciae proconsularis in synodo Byzacena interfuerint (quod tertio loco Quesnellus ingerit), ex gestorum defectu ignoratur. Etsi provinciales causae a [Col. 1100D] cujusque provinciae episcopis discuti solebant, nihil tamen impedit quin pro aliqua peculiari causa advocari aut mitti possent ad synodum Byzacenam legati provinciae finitimae proconsularis, sive quia negotium incidisset quod aliqua ratione utramque provinciam attingeret; sive quia legati e proconsulari synodo missi aliquid in mandatis haberent quod in synodo Byzacena promovendum esset. Id quidem a disciplina Africana non fuisse alienum probat decretum concilii Carthaginensis anni 405, apud Dionysium Exiguum c. 94: Ad Mizonium (Byzacii primatem) legati et litterae propter liberam dirigendam legationem (quae in concilio provinciali decernenda erat) destinari praeceptae sunt. Iidem sane proconsularis provinciae legati Vincentius et Fortunatianus paulo ante interfuisse traduntur etiam in Thusdrensi Byzacena synodo, quam a suppositione vindicat Ferrandus, dum ejus canones laudat.

V. Quesnellus num. 4 mendacii indicium esse vult [Col. 1101A] quod duo legati simul loquentes inducantur: Vincentius et Fortunatianus dixerunt. Quid autem frequentius in aliis conciliis Africanis hac formula: Honoratus et Urbanus episcopi dixerunt, Lucianus et Silvanus episcopi dixerunt? Addit legatos petere ut legantur Siricii epistolae, et unam tantum legi. Cum vero acta synodi mutila sint, nihil mirum si e duabus epistolis altera desideretur. Notat legatorum verba: Etiam cum Thusdri fuissemus, sicut mecum recolit memorialis auditio vestra: quibus innuitur eosdem nostrae synodi episcopos etiam in Thusdritana adfuisse, quasi, inquit ille, provinciae unius episcopi alterius provinciae synodis interesse potuissent. Ludit in hypothesi qua nostram synodum Telensem provinciae proconsularis praesumit. Si vero haec synodus cum Ferrando Zellensis statuatur, ejusdem Byzacenae provinciae episcopos primum Thusdri, dein Zellae convenisse constabit.

VI. Quintum Quesnelli argumentum evertetur, si [Col. 1101B] primus auctor qui ex integris hujus synodi gestis hoc fragmentum excerpsit, et suae collectioni inseruit, eo tantum consilio excerpsisse credatur ut Siricii epistolam, quam in iisdem gestis tantummodo licuit invenire, suae collectioni adjiceret. Hinc canones ejusdem synodi, qui a Ferrando allegantur, et alia quae ad suum consilium 1003 non conferebant, omisit. Altera Siricii epistola, cujus mentio est in eodem fragmento, fortassis a collectore hoc loco praetermissa est, quia ipsi aliunde cognita, ex hac synodo exscribenda non fuit. Enim vero P. Coustantius in monito ad epistolam VI Siricii hanc, quae Orthodoxis per diversas provincias inscribitur, et ex Isidoriana ac vetustiori collectione Hispanica prodiit, esse alteram illam epistolam censet quae in hoc concilio recitata fuit.

VII. Certum est, addit sexto loco Quesnellus, per eam aetatem Africanos suarum Ecclesiarum administrationem ex propriarum synodorum canonibus gessisse, nec leges ecclesiasticae disciplinae a transmarinis regionibus [Col. 1101C] sibi imponi passos. Hic memoranda sunt quae idem Quesnellus praestituit cap. 1: Quin Africana Ecclesia sedi apostolicae, ejusque STATUTIS DEBITUM SEMPER HONOREM IMPENDERIT, dubium nullum est. In quo autem, quaesumus, hunc honorem debitum eisdem statutis impendit, si leges ecclesiasticae disciplinae a transmarinis regionibus sibi imponi passa non est? At nonne Tertullianus Africanarum Ecclesiarum observantiam in Romanam Ecclesiam professus scripsit in libro de Praescriptionibus cap. 36: Habes Romam, unde nobis quoque auctoritas praesto est? Neque id in solis fidei causis verum fuit; sed etiam in legibus disciplinae. Aliquot hujus rei documenta inter plura, quae perierunt, adhuc supersunt, ex quibus quod ille certum posuit, falsum revincitur. Baluzii verba (De Syn. Telep., pag. 1349) exscribimus: Si regula illa certa tum erat, cur illa ipsa aetate Africani episcopi in synodis habitis P. C. Flavii Stiliconis, et Vincentio et Flavito consulibus decernunt mittendum esse legatum, [Col. 1101D] et litteras scribendas ad Anastasium papam et Venerium episcopum Mediolanensem, oratum ut temperent decretum quoddam synodi cujuspiam Occidentalis, quod gravabat Ecclesias Africanas? Cur eadem synodus habita Vincentio et Flavito coss., cum lectae fuissent litterae ejusdem Anastasii, quae nonnulla constituerant adversus Donatistas Afros, gratias Deo agendas censuit, quod illi optimo ac sancto antistiti suo tam piam curam pro membris Christi, quamvis in diversitate terrarum, sed in una compage corporis constitutis, inspirare dignatus esset? Cur Afri episcopi congregati apud Carthaginem Stilicone II et Anthemio coss. suis sententiis confirmaverunt decretum papae Innocentii, ut episcopi ad transmarina pergere facile non debeant? Cur denique in concilio plenario Africae habito Carthagine in secretario basilicae Fausti Honorio XII et Theodosio VIII coss., cui 217 episcopi interfuerunt post constitutum sacrarum Scripturarum canonem episcopi decernunt, ut Ecclesiae transmarinae consulantur pro confirmando [Col. 1102A] isto canone? Cum ergo hac aetate tantam observantiam apostolicae sedis auctoritati praestarent episcopi Afri; eos in synodis Thusdritana et Zellensi optimis decretis refertas Siricii litteras recitari voluisse quis obstupescat? Addemus unum ex concilio Carthaginensi anni 525, quod etsi posterioris temporis sit, eumdem tamen anterioris disciplinae zelum praefert. In eo act. 2 recitata (Tom. V Concil. edit. Ven. p. 790) leguntur documenta Arelatensis Ecclesiae pro libertate monasterii Lirinensis. Si ad parem libertatem concedendam monasterio provinciae Byzacenae Patres ejusdem concilii non dubitarunt proferre, et gestis inserere documenta Gallicana; multo minus ambigendum erit quin Thusdritanae ac Zellensis synodorum Patres Siricii litteras legerint atque susceperint, cum praesertim hae non nova ediderint decreta, sed vetera restaurarint, ut in ipso prooemio idem pontifex diserte tradit. Litteras tales dare placuit, non quae nova praecepta aliqua imperent, sed quibus ea quae per ignaviam desidiamque aliquorum neglecta [Col. 1102B] sunt, observari cupiamus.

VIII. Septimum falsitatis indicium Quesnellus ex eo colligit, quod legati pontificis Bonifacii haec Siricii decreta in duplici Africano concilio recepta non allegarint in synodo Carthaginensi anni 419. At quis affirmare poterit eosdem legatos, qui Roma in Africam advenerant, scivisse quid in duabus Byzacenae provinciae synodis praecedenti anno actum fuerat? Quid porro, si id scivissent, ad appellationem Apiarii, et ad Sardicenses canones Nicaenorum nomine inscriptos, de quibus erat quaestio, utile fuisset eas synodos et Siricii litteras proferre, in quibus de iis capitibus nihil occurrit? Cum autem de auctoritate apostolicae sedis, quam Africani recentissimis etiam documentis numero praecedenti indicatis professi fuerant, nulla controversia esset; nihil erat, 1005 cur ad ipsam vindicandam earum synodorum gesta cum Siricii litteris allegantur: sicut nihil causae fuit cur memoraretur illa novissima ejusdem sedis [Col. 1102C] delegatio, qua S. Augustinus aliique episcopi Africani anno 418, Zosimi auctoritati obsequentes, in Mauritaniam proficisci compulsi sunt, ut aliquot Ecclesiae necessitates ipsius sedis auctoritate terminarent, quemadmodum Possidius tradit in Augustini Vita cap. 14. Confer etiam ejusdem Augustini epist. 190, num. 1.

IX. Num Siricii epistola fragmento subjecta commentitia sit, ita ut exinde novum falsitatis ejusdem fragmenti argumentum a Quesnello ultimo loco ductum fuerit, patebit ex sequenti capite, ubi conjecturas ejus excutientes, ipsius epistolae vindicabimus. Ita porro sinceritate ejusdem fragmenti constituta, eam Quesnelli narrationem, qua occasionem et consilium ejus fragmenti confingendi exposuit, inter somnia referendam patebit. Si pro asserendo appellationum jure in Africanas Ecclesias aliquid confingendum fuerat; non haec synodus Zellensis, nec Siricii epistola, in quibus pro eo jure nihil est; [Col. 1102D] immo nihil decernitur quod cum communi disciplina ab ipsis Afris suscepta non conveniat; sed aliud documentum, quod juri appellationum faveret, ab impostore compingendum fuisset.



CAPUT IV. Siricii papae epistola fragmento subjecta a suppositionis suspicione eximitur. Impugnantur Quesnellianae dissertationis capita 4 et 5.

I. Mirum maxime accidit Quesnellum ad suppositionem litterarum Siricii comprobandam primo loco attulisse primum canonem, ex quo ipsarum sinceritas plurimum confirmatur. Id autem non alia ratione obtinere se posse pervidit, nisi eam corruptam lectionem sequeretur quam unicus inferioris notae codex Oxoniensis praefert, nimirum: Ut extra conscientiam sedis apostolicae primates nemo audeat ordinare. Multa congerit ut hanc lectionem meliorem esse suadeat. [Col. 1103A] At incassum. Nam caeteri omnes codices et vetustiores, et praestantiores, post voces sedis apostolicae inserunt hoc est, quae additio palam facit legendum non primates, sed primatis, ut antiquissimum exemplar Corbeiense, Thuaneum, Vat. 1340, aliique codices exhibent: Ut extra conscientiam sedis apostolicae, hoc est primatis, nemo audeat ordinare. Haec autem lectio, quae totam Quesnelli ratiocinationem subvertit, non solum optima est, verum etiam ipsius epistolae satis declarat. Probe enim sensit P. Coustantius hanc epistolam primo datam ad episcopos suburbicarios, aut Italos, eorumque causa scriptum fuisse, ut extra conscientiam sedis apostolicae nemo audeat ordinare, subaudita voce episcopum. Cum vero eadem epistola Afris communicata fuit, ipsi idem decretum usui ac disciplinae suarum Ecclesiarum aptantes, verbis apostolicae sedis interpretationem adjecerunt, hoc est primatis. Id quidem a pontificia mente alienum non fuisse probavit idoneus Siricii interpres Innocentius, qui eumdem canonem repetens in litteris ad [Col. 1103B] Victricium Rothomagensem, sic illum Gallicanae disciplinae accommodavit: Ut extra conscientiam metropolitani episcopi nullus audeat ordinare, ubi aeque ac apud Siricium subintelligitur episcopum. Africanam vero disciplinam, ne quis ordinet episcopum inconsulto primate, satis testantur concilium Carthaginense sub Genethlio can. 12, tom. XI Concil. Ven. edit., pag. 1248, et Codex Ecclesiae Africanae can. 13. Ferrandus quidem cum num. 4 in ordinatione episcopi requisivit confirmationem metropolitani, vel primatis, ob vorem primatis allegavit non solum concilium Carthaginense tit. 10, sed etiam concilium Zellense ex epistola Siricii papae, unde lectionem primatis in suo quoque Africano codice reperit. Si Siricius ad Afros hanc epistolam primo direxisset, nihil dubium est quin Africanae disciplinae sese accommodans, omissis vocibus sedis apostolicae, scripsisset primatis; sicut Innocentius scribens ad Gallos, vocibus sedis apostolicae suppressis, substituit metropolitani [Col. 1103C] episcopi. Intactis vero vocibus sedis apostolicae inserere hoc est 1007 primatis, non ipsum pontificem, sed alium aliquem praefert, qui nihil in pontificio textu voluit expungere, sed explicationem tantummodo Africanae consuetudini congruentem adjiciendam putavit. Cum autem non metropolitani, sed primatis explicatio addita fuerit, haec ab ipsis Afris apposita cognoscitur; quippe apud ipsos tantum metropolitani locum obtinebant antiquiores cujusque provinciae episcopi, qui primates vocabantur. Hinc ergo non suppositio, sed sinceritas ipsius epistolae ab Africanis receptae maxime confirmatur. Nemini enim qui Africanus non esset, venisset in mentem explicationem addere hoc est primatis, sed aliam potius caeterarum Ecclesiarum usui aptatam, hoc est metropolitani, adjiciendam putasset.

II. Alierum objectum, quod capite 5 Quesnellus elicit ex iisdem Siricii decretis in epistola Innocentii ad Victricium descriptis, ea Baluzii observatione diluitur, qua notavit eumdem Innocentium in litteris [Col. 1103D] ad Exsuperium cap. 1 propria verba exscripsisse ex recentioris ad Victricium epistolae cap. 9. Minus ergo mirum videri debet si ex decessoris sui Siricii antiquioribus litteris quaedam excerpsit. Sicut autem in epistola ad Exsuperium nullam suae ad Victricium epistolae mentionem fecit, ita nec in epistola ad Victricium Siricii litteras allegandas credidit; cum praesertim ex iisdem non omnia ad verbum sumpserit, sed nonnulla aliis verbis efferat et clarius explicet. Tantum vero abest, ut ex hac Innocentii et Siricii epistolarum in decretis concordia possit colligi, Siricii litteras ex epistola Innocentii ab impostore fuisse transcriptas, quin potius contrarium sequitur Innocentii epistolam ex Siricio fuisse expressam, uti P. Coustantius optime observavit in monito ad Siricii epistolam 5, num. 4: Id iis, inquit, persuasum iri confido, qui quae in epistola Siricii explicatione egeant, in Innocentii epistola ut plurimum suppleri animadverterint; [Col. 1104A] adeo ut Siricius verborum suorum auctor, Innocentius Siricii interpres plane appareat. Veri enim simile non est eum qui ex Innocentii verbis epistolam componere et Siricio affingere voluisset, quaedam illius verba quae ad perspicuitatem sententiae videntur necessaria fuisse omissurum. Quae autem loca ab Innocentio explicationis gratia addita vel mutata fuerint in notis diligenter indicavit.

III. Addit Quesnellus somnio simile esse quod indicatur in epistolae prooemio, propter Afros maxime has litteras datas esse a synodo Romana: Quia in praesenti prae valetudine corporis, aut fessae aetatis causa minime adesse potuerunt. Verum hoc somnium evanescit si haec epistola non ad Afros, sed ad episcopos Romanae synodo subjectos primum data fuit, ut de his ea verba dicta intelligantur. Dein mirificum praedicat, scribi initio epistolae: Cum in unum plurimi fratres convenissemus, quasi his verbis fortuita synodus indicetur. Haec vero interpretatio multo verius mirifica est. Nihil enim fortuitum haec verba significant, [Col. 1104B] sed communis est quamplurium etiam Africanarum synodorum formula, ob quam nemo aliquid fortuitum suspicatus est. Concilium Carthaginense anni 397 post notam chronicam incipit sic: Carthagine in secretario basilicae Restitutae cum Aurelius episcopus una cum episcopis consedisset. Id ipsum legitur in praefatione aliarum synodorum Africae apud Dionysium Exiguum.

IV. Duo in primo Siricii decreto Quesnelli censura perstringit. Primum verba illa, uti appellat, duriora, Nemo audeat, cum Africanis a Siricio adhibita incredibile judicat. Legat quicunque velit integrum textum, et nihil non aequissimum in iisdem verbis inveniet. Quid porro, si epistola ad episcopos suburbicarios initio scripta fuerit, et sola communicatione ad Afros deinde pervenerit?

V. Alterum, quod vellicat, est ratio ipsius primi decreti: Integrum enim judicium est, quod plurimorum sententia consecratur. In praemisso decreto solius [Col. 1104C] primatis mentio facta fuerat: Quis primatem, inquit Quesnellus, plurimos esse dixerit? Quis judicium consecrari alicujus sententia? Si id non est ineptissime cavillari, quid unquam erit? Cum Siricius exigit, ut nemo extra primatis conscientiam audeat ordinare, non solum primatem, sed ordinatorem etiam comprehendit, aut potius ordinatores. Mox enim secundo canone Siricius praecipit, ne unus episcopus episcopum ordinare praesumat. En igitur 1009 plurimorum judicium. Idem sane legitur in epistola Inn centii ad Victricium, in qua si primus et secundus canon apud Siricium in mss. et excusis libris divisi, melius connectuntur, nihil officit: tum quod particula enim utrobique ad antecedentia refertur, tum quod haec apud Siricium divisio librariis potius quam ipsi Siricio tribuenda est. Porro verbum consecratur retinuimus quidem cum codicibus nostrae collectionis; at in notatione monuimus, rectius aliarum collectionum exemplaria habere confirmatur, ut apud Innocentium legitur.

[Col. 1104D] VI. Multo autem magis cavillosum est, quod Quesnellus ex vocibus secundi canonis propter arrogantiam infert: quasi licuerit uni episcopo episcopum ordinare, modo citra arrogantiam fieret. Scite enim notat P. Coustantius, hoc argumentandi genere nihil magis confici, quam eo quo nonnulli ipsa Siricii aetate ex verbis Matthaei c. I, v. 25: Et non cognoscebat eam donec peperit filium suum primogenitum, Mariam a Josepho post partum Christi cognitam volebant. Quis autem non videat, laudatis Siricii verbis arrogantiae vitio notari eum episcopum, qui solus episcopum ordinare praesumeret? Omnem quidem exceptionis suspicionem adimit ratio quam statim Siricius subjicit: Hoc enim in synodo Nicaena constitutum est et definitum ubi respicitur Nicaenus canon quartus, qui tres saltem episcoporum ordinatores requirit.

VII. Manifestam impostoris malitiam vel inscitiam palam fieri affirmat Quesnellus num. 7, iis vocibu [Col. 1105A] canonis noni: Suademus ut sacerdotes et levitae cum uxoribus suis non coeant; nec non illis: Hortor, moneo, rogo, etc., quasi lege continentiae, inquit, non tenerentur sacerdotes et levitae. Hac interpretandi ratione quantum faveat nostrorum temporum novatoribus, qui clericali continentiae infensi, hoc Siricii testimonium similiter distorserunt, ut liquet ex verbis Georgii Calixti, quae idem Quesnellus in fine dissertationis descripsit, nemo est qui non videat. Id quidem iste non eo consilio fecit, ut heterodoxis suffragaretur; sed ut hoc argumento imposturam probans, Siricii auctoritatem iisdem eriperet. At cum neque hoc, neque aliis argumentis hujus epistolae sinceritas nutet; ea interpretatio, quae levissima est, ab eodem refellenda erat, non autem approbanda. Enimvero quis ignorat ea verba a Siricio usurpari potuisse ut sacerdotes et levitas ad continentiae legem, qua obligabantur, suadendo, hortando, monendo et rogando excitaret? Num ad consilia tantum, quae liberae voluntati permittuntur, rogandi, monendi, [Col. 1105B] hortandi, et suadendi locus est? Nonne haec verba in continentiae materia, de qua agit Siricius, non meri consilii vim habere idem pontifex satis declarat in prooemio, cum ea ad quae hortatur, non consilia, sed praecepta esse testatur, et praecepta quidem non nova, sed quae apostolica Patrum constitutione sunt constituta? Quid quod in fine addit: Si quis sane inflatus mente carnis suae ab hac canonis ratione voluerit evagari, sciat se a nostra communione seclusum, et gehennae poenas habiturum. Quis hinc grave praeceptum non colligat? Nemo enim quemquam ob neglecta consilia ab apostolica communione secludendum ac gehennae poenis mulctandum censuerit. Hanc quidem loquendi formulam a Siricii more alienam non esse probat Baluzius ex epist. 6 ad episcopos orthodoxos, ubi cap. 3 abusum qui contra apostolica praecepta invaluerat, verbo admonendi interdicit: Quod ne fiat ultra admoneo. Idem Siricius, sive, ut alii malunt, Innocentius in canonibus Romanorum ad Gallos episcopos [Col. 1105C] simili formula utitur: Hominibus coinquinatis et infidelibus . . . . mysterium Dei credere non oportere, veneratione religionis ipsa SUADENTE, MONEO. Adde quod Innocentius in epist. ad Exsuperium. Siricii de lege continentiae verba laudans, beatae recordationis viri Siricii episcopi MONITA appellat; nec tamen consilia, sed praecepta esse credidit.

VIII. Illa censura qua nonnulla Siricianae epistolae verba Quesnellus rudis et infantis loquelae num. 8 accusat, ac si vix auctor sciverit mentem suam stylo exprimere, atque exinde figmenti indicium colligit, quam sit levis et inepta, legentibus ipsam epistolam exploratum fiet. Haec aliis pluribus ejusdem generis locutionibus, quae in aliis certis tum ejusdem Siricii, tum aliorum pontificum epistolis reperiuntur, confutare morosioris hominis esset.

IX. Leviuscule pariter suggillat verba quibus traditur, Sacerdos omni momento 1011 paratus esse debere munditiae puritate securus, ne aut sacrificium offerat [Col. 1105D] (sic textum ex mss. emendavimus), aut baptizare cogatur: quasi dicatur sacerdos omni momento cogi posse ad offerendum sacrificium. Obvius enim verborum [Col. 1106A] sensus est, sacerdotem omni momento paratum esse debere, quia munditia semper requiritur, sive sacrificium offerat, sive ad baptizandum vocetur. Ad veritatem autem propositionis sufficit, si horum alterum omni momento contingere possit.

X. Quid dicemus de Quesnelli animadversione in postremam epistolae partem, qua dicitur data Romae in concilio episcoporum 80? Stephanus Baluzius alia refert exempla tum epistolae Hormisdae ad Imperatorem Anastasium per Theopompum et Severianum missae, tum epistolae Joannis II ad Justinianum Augustum, tum duarum Gregorii Magni, quae Romae datae in fine notantur. Verba porro in concilio episcoporum 80 quid repugnat exhiberi in calce, cum alia Damasi epistola ad episcopos Illyrici non absimilia verba in fronte praeferat: Exemplum synodi habitae Romae episcoporum 93?

XI. Postremo certissimum suppositionis argumentum Quesnello videtur, quod cum saepius de continentia clericorum actum sit in Carthaginensibus conciliis, [Col. 1106B] ac praesertim in synodo anni 419, ubi Faustino apostolicae sedis legato interloquente canon quartus de eadem materia e synodo Genethlii an. 391 repetitus fuit; nunquam tamen nec Aurelius, nec Vincentius et Fortunatianus, qui in Thusdritana et in Zellensi conciliis interfuerant, nec ipse Faustinus Romani pontificis legatus de concilio Zellensi, seu de Siricii epistola, quae praecipue continentiam attingit, mentionem fecerint. Sed fallitur. Ideo enim nulla mentio facta est de epistola Siricii, quia in concilio anni 419 istud unum consilium fuit, anteriorum synodorum Carthaginensium vel universalium Africae canones repetere et confirmare. Hinc omnes fere canones 33 primae actionis vel ex Grati, vel ex Genethlii synodo, vel ex alia anni 397 sub Aurelio sumpti fuere. Cum vero pro episcopis illis antiquis qui, in anterioribus synodis interloquentes, canones pronuntiaverant, substituta fuerint nomina episcoporum qui in synodo anni 419 aderant, ex. gr., Augustini, [Col. 1106C] Alypii, etc., canon quartus Faustini apostolicae sedis legati praesentis nomine praenotatur. In hoc autem synodi scopo, quo revocandi erant antiqui canones Ecclesiae Africanae (ut et alias saepius usitatum fuit), quis locus erat allegandi Siricii litteras occasione repetendi canonis de continentia ex synodo Genethlii, cum ipsa repetitio hujus canonis ex anteriori concilio (quod tamen memoratum non fuit) totum scopum attigisset? Nemo igitur ex omissa mentione earum litterarum in synodo anni 419 ipsas commentitias, nedum certissime, sed ne probabiliter quidem judicare potest.

XII. Ex his tandem satis superque probatum credimus quam imbecilla sint omnia quaecunque Quesnellus in tota praecedenti dissertatione conjecit, ut Zellensis synodi fragmentum, ac epistolam Siricii eidem subjectam impostoris arte conficta ostenderet. Haec autem nullo gravi argumento impetita satis in tuto ponunt tum antiquissima diversarum collectionum [Col. 1106D] exemplaria, tum praesertim Ferrandi Breviatio, quam idem Quesnellus in suspicionem adducere ineptissime studuit.



DISSERTATIO DECIMA SEXTA. DE PRIMO USU CODICIS CANONUM DIONYSII EXIGUI IN GALLICANIS REGIONIBUS; Ubi quod ante Adriani Papae I et Caroli Magni imperatoris tempora receptus non fuerit, ostenditur; et quae apud Gallias Latina Canonum Orientalium versio ante haec tempora viguerit, inquiritur.
[Col. 1105]

[Col. 1105D] 1013 I. Cur haec tentata dissertatio.---De collectionis Dionysianae usu in Galliis disserere aggredimur: utrum videlicet statim atque in Romana Ecclesia usurpari illa coepit, vel non multo post a Gallicanis quoque Ecclesiis suscepta fuerit, et in causarum ecclesiasticarum disceptatione usu probata: [Col. 1106D] an vero ad tempora usque Caroli Magni imperatoris Francorumque regis illius codicis receptio in Galliis differenda sit. In quo quidem proprias metas nonnullis procul dubio transilire videbimur, et ab instituto nostro longius recedere. Ab hoc tamen non recedimus: quandoquidem quo in loco fuerit epistolarum [Col. 1107A] Leonis per Galliam auctoritas, an ante Dionysii aetatem illic receptae, an codicis tantum illius ope Gallicanis regionibus innotuerint, ex hac discussione manifestum fiet. Deinde memini me non semel asserere in superioribus dissertationibus, codicem Dionysianum nullam in Galliis [(a) 1Kb] auctoritatem ante imperatoris illius tempora esse adeptum: quod ne quis temere a me dictum putet, assertionis meae rationem lectori me debere profiteor. Praeterea cum illustrissimus Petrus de Marca hanc versans quaestionem validissimum habere se pro sua sententia testimonium crediderit ex epistola sancti Leonis diu ante Adrianum papam laudata in Gallicana synodo, nobis hujus difficultatis illustrandae pro suscepto labore onus incumbit. Denique cum [(b) 1Kb] ex codicis antiqui Ecclesiae Romanae, quem in publicum emittimus, cum 1014 Gallicana disciplina collatione perspicuum sit Gallicanos nostros antistites non Romano usque ad Dionysium Exiguum Codice usos esse, sed proprio; non supervacaneum erit, nec viris eruditis ingratum nobiscum [Col. 1107B] discutere, utrum post conditum Dionysii codicem, aliquid in judiciorum ecclesiasticorum forma innovatum fuerit in Galliis: cui disquisitioni maxime proderit nosse, quonam codice canonum, an Romano, an proprio uterentur Gallicani episcopi, usique fuerint usque ad Caroli Magni aetatem.

Petrus de Marca, de Concordia sacerdotii et imperii libro III, capite 4, sibi persuasum asserit, usum collectionis Dionysianae statim atque edita fuit, priore interpretatione spreta, per Gallias invaluisse: tum quia apud sedem apostolicam vigebat, tum etiam quod nitore suo commendabatur, prae squallore veteris interpretationis: etsi hanc omnino Galli non deseruerint. Ad hujus auctoris opinionem accedit scriptor novellus de canonicis episcoporum Judiciis, cap. 4, ubi contrariam suggillat, variisque conjecturis convellere conatur.

Contrariam sententiam tuentur viri tres, maximi apud antiquitatis canonicae studiosos nominis, Christophorus [Col. 1107C] Justellus in praefatione Codicis universae Ecclesiae, Jacobus Sirmondus in praefatione ad antiqua Concilia Galliae, et Franciscus Florentius Antecessor Aurelianensis in dissertatione de Origine, arte et auctoritate Juris Canonici, parte III, quam sententiam ut altera longe probabiliorem hac dissertatiuncula vindicamus. Cui priusquam manum admoveamus, 1015 unum et alterum monebo. Primum est, duo esse ab invicem discernenda, quae vel confundunt aliqui, vel ita conjuncta volunt, ut unum ex altero necessario consequi existiment. Nimirum decretales, ut vocant, pontificum Romanorum epistolas nonnunquam in usum vocatas esse in priscis Galliarum synodis; alterum, Dionysianam earum decretalium collectionem [Col. 1108A] jam tum, cum lucem videre coepit, a Gallicanis episcopis esse receptam auctoratamque ante Caroli Magni tempora. Prius illud negare, cum manifestum sit, summae fuerit dementiae; sed posterius inde deducere, et rationi et omnium synodorum Gallicanarum consuetudini adversum esse constabit ex his quae modo dicturi sumus.

Alterum, quod in antecessum lectori suggero, hoc est, [(c) 1Kb] ita probationibus argumentisque validis destitui contrariam opinionem, ut quotquot in ejus patrocinium adducuntur ab illius defensoribus, eidem omnino adversa esse luce ipsa clarius simus ostensuri.

II. Primum argumentum quintuplex ex causa Contumeliosi. Anno 534.---Primum nobis argumentum suppeditat Contumeliosi Reiensis in Gallia episcopi negotium: de quo cum sanctus Caesarius Arelatensis episcopus scripsisset ad Joannem papam II, rescriptum ab eo accepit quo significat pontifex rigorem canonum adversus eum qui lapsus erat servandum esse: Quae vero, addit ille, de his canones praecipiunt, [Col. 1108B] subter adjecimus, ut quae facienda sunt possitis agnoscere. Quae porro subjiciuntur huic epistolae [(d) 1Kb] decreta apostolica, Antiochena, et Siricii papae, ex collectione Dionysii sumpta sunt. Quis vero sibi persuadeat Joannem ita de mittendis ex codice Dionysiano decretis fore sollicitum, nisi apud eum constitisset eumdem in Galliis usu nondum fuisse receptum; alioqui consulentem Caesarium quaenam esset ea de re 1016 Apostolicae sedis disciplina, suffecisset ad codicem praedictum remittere; quod tamen ille non praestitit.

2. Nec opus habuisset Caesarius de Romanae Ecclesiae consuetudine ac legibus sciscitari a pontifice, si unus et idem [(e) 2Kb] canonum codex utrique Ecclesiae communis fuisset in causis ecclesiasticis disceptandis: nec ita negligentes fuisse episcopi credendi sunt, ut quidquid canonicorum codicum erat in Galliis non evolvissent, antequam aliena pulsarent scrinia: quod revera factum ab illis fuisse testatur geminum excerptum [Col. 1108C] canonibus a Joanne missis subjunctum. Quid ergo in hoc negotio agendum esset, jam notum erat ex quatuor Gallicanarum synodorum canonibus, qui excerpti leguntur a Galliarum episcopis: constabat etiam ex Nicaeno canone 9, quem alterum excerptum continet. Verum cum plurimos haberet Contumeliosus patronos, quibus pro nimia pietate sanctorum Patrum severitas non placebat, ut habet scriptum Caesario ipsi a Sirmondo attributum, quique per falsam potius pietatem, ita totis viribus elaborabant, ut aut nec mitteretur Contumeliosus in monasterium, aut certe post non longum tempus, importunitate nimia et disciplinae ecclesiasticae inimica extorquere conabantur ut rediret ad honorem; Caesarius, disciplinae tenax, sedem apostolicam, [Col. 1109A] cujus vices gerebat, consulendam censuit, ut et suam Gallicanis praesulibus auctoritatem jungeret, et quid observaretur in Ecclesia Romana ex conciliorum et pontificum Romanorum decretis certiores eos faceret. Caesario rescripsit duo Joannes PP. (Joannis papae II epist. 6 ad Caesar. Arel.), rigorem scilicet canonum servare necesse esse, et [(a) 1Kb] secundum decreta sedis apostolicae Contumeliosum ab episcopatu suspendi debere: Atque ideo praedictum, inquit, ab episcopatus ordine nostra suspendit auctoritas.

1017 3. Ex Gallicanis excerptis manifestum evadit [(b) 2Kb] Gallicanum codicem a Romano seu Dionysiano plurimum discrepasse. Accurate enim suum versantibus Gallis alius canon non apparuit praeter Nicaenum 9 et quatuor Gallicanos. Ex quo necesse est affirmare nec Siricii papae decretalem ad Himerium, nec apostolicos canones in eo codice fuisse repertos, quos procul dubio non omisissent. At, inquies, nec Antiochenos excerpserunt, quamvis codici Gallicano insertos tunc temporis fuisse probabile sit, [Col. 1109B] vel etiam certum ex pluribus mss. Gallicanarum collectionum codicibus appareat. Quod Antiochenos non commemoraverint, non ob eam causam factum est, quod suis non inessent codicibus; sed quod ad causam quae agitabatur non faciebant. Quaestio enim erat an episcopus de crimine capitali convictus, esset deponendus; nec ei unquam ad sedem suam redeundi spes ulla superesset. Hoc Antiochenis canonibus a Joanne missis non continetur; hi enim damnatum jam episcopum supponunt, talemque asserunt non licere aliquid de ministerio sacro contingere, nec in alia synodo restitutionis spem aut locum habere satisfactionis. Quamobrem ab illis excerpendis abstinuerunt Gallicani, sola Nicaeni concilii sanctione contenti, quae etsi de criminibus episcoporum ante ordinationem perpetratis decernat, potiori ratione ad crimina ab ordinatis commissa extenditur: ut factum est a Gelasio papa I epistola 9 ad episcopos per Lucaniam, Brutios et Siciliam constitutos.

[Col. 1109C] 4. Discrimen versionis Nicaeni canonis noni, quam Gallicanum excerptum exhibet; a Dionysiana versione, diversum ab utraque Ecclesia codicem fuisse usurpatum, perspicue declarat.

5. Tractatus ille excerptis adjectus qui incipit: Ecce manifestissime constat, etc., tres constanter distinguit auctoritatum ordines seu classes, quibus Contumeliosi depositionem asserit decernendam. Unus est ex codice Ecclesia universalis, alter ex codice Gallicano, tertius ex codice Romanae Ecclesiae: seu potius duo primi ex uno Gallicano codice, qui bipertitus erat, prima parte continens Nicaenos aliosque Graecos canones receptos, altera Gallicanos: unde diversitas codicum clara est. Nihil etiam aliud 1018 in decretis a Joanne papa missis praeter apostolicae sedis auctoritatem et suffragium intuetur Caesarius: quam unam laudat, cum de illo excerpto mentionem facit.

III. Secundum argumentum ex concil. Aurelianensi [Col. 1109D] III, an. 538.---Secundum argumentum habemus ex concilio Aurelianensi III, ex quo Petrus de Marca suae opinioni auctoritatem ineluctabilem conciliare sibi visus est. Conjecturis, inquit, addenda est probatio desumpta e canone 3 Aurelianensis concilii habiti anno [Col. 1110A] 538, ubi decreta Leonis papae de metropolitanorum electione proferuntur: quae petita cum sint ex epistola data ad Anastasium Thessalonicensem episcopum, apud Gallos decretorum nomine valere non poterant, nisi ex eo quod collectioni Dionysii sub decretorum appellatione inserta essent, cujus auctoritatem Gallicani episcopi amplexi fuerant.

Antequam discutiamus quid ex hoc canone roboris accedat adversariorum opinioni, quid nostrae, operae pretium est eumdem hic integrum legentium oculis subjicere.


Concilii Aurelianenis III anno Christi 538, canon tertius.


De metropolitanorum provincialiumque episcoporum electione et ordinatione.

De metropolitanorum vero ordinationibus, id placuit, ut metropolitani a metropolitanis, omnibus, si fieri potest, praesentibus comprovincialibus, ordinentur: ita ut ipsi metropolitano ordinandi privilegium maneat, quem ordinationis consuetudo requirit. Ipse tamen metropolitanus [Col. 1110B] a comprovincialibus episcopis, sicut decreta sedis apostolicae continent, cum consensu cleri vel civium eligatur: quia aequum est, sicut ipsa sedes apostolica dixit, ut qui praeponendus est omnibus, ab omnibus eligatur. De comprovincialibus vero ordinandis, tum consensu metropolitani, cleri et civium, juxta priorum canonum statuta electio et voluntas requiratur.

His igitur verbis, sicut decreta sedis apostolicae continent, Leonis decreta de metropolitanorum electione proferri ex epistola ad Anastasium Thessalonicensem existimat auctor ille; quod tamen persuadere mihi vix ac ne vix quidem possum: non enim 1019 alium epistolae hujus locum prae oculis habere potuissent Aurelianenses Patres, quam caput 6, quod numero 36 notatur apud Dionysium Exiguum. Plura sunt autem ex quibus hoc caput ab illis notatum esse non crediderim.

1. Quia diversum prorsus mihi videtur Leonis consilium a synodi illius mente. Hoc enim unum intendit [Col. 1110C] sanctus pontifex, ut dissidium inter vicarium Illyrici et metropolitanum Epiri ortum, hujusque metropolitani jura cum Thessalonicensis episcopi privilegiis ita componat, ut illibata utriusque maneat auctoritas. Ex ipsius capitis inspectione id unicuique perspicuum erit. Sed et ex titulis eidem praefixis tam a Dionysio quam ab aliarum editionum procuratoribus. Talis est in vulgatis codicibus excusis: Ut metropolitanus episcopus de electo quem est ordinaturus episcopum, ad Thessalonicensem pontificem referat, et de metropolitano electo similiter provinciales episcopi faciant. Idem est titulus apud Dionysium, tam qui inter titulos toti decretorum collectioni praefixos legitur, quam qui ipsi capiti affigitur: nisi quod initio habet: Ut metropolitanus Epiri, etc., ex quo amplius adhuc pontificis consilium aperitur in hoc decreto, quod eo maxime collimat, ut jus relationis Thessalonicensi episcopo asserat in ordinationibus tam metropolitanorum quam provincialium episcoporum, qui intra vicariatus Thessalonicensis [Col. 1110D] limites constituti erant. Longe aliud consilium esse synodi Aurelianensis, legenti obscurum non erit: hoc enim loco, ubi auctoritatem sedis apostolicae adducit, de provincialium episcoporum jure in metropolitani et comprovincialium electionibus, [Col. 1111A] deque cleri et plebis consensu ac suffragio solummodo agitur.

2. Quod maxime canon praecipit illis verbis, quae ex sedis apostolicae sententia proferuntur, illud est: ut consensus cleri et plebis non praetermittatur in electione metropolitanorum comprovincialiumque episcoporum: utque id magis persuadeant concilii Patres, non auctoritatem solummodo sedis apostolicae, sed et rationem ab ea allatam referunt: Sicut decreta, inquiunt, sedis apostolicae continent. Et postea: Quia aequum est, sicut ipsa sedes apostolica dixit, ut qui praeponendus est omnibus, ab omnibus eligatur. Verisimile autem est ex eodem loco et auctoritatem et rationem esse desumptam. Non certe ex epistola ad Anastasium, in qua ratio illa non legitur; sed potius ex epistola ad episcopos provinciae Viennensis (Epist. 10, c. 5), quae utramque disertis verbis continet. Per pacem, inquit, et quietem sacerdotes qui praefuturi sunt postulentur. 1020 Teneatur subscriptio clericorum, [Col. 1111B] honoratorum testimonium, ordinis consensus et plebis. Qui praefuturus est omnibus, ab omnibus eligatur. Quis enimvero credat synodum illam ex uno codice auctoritatem priorem, ex altero posteriorem accepisse? quod tamen necesse est ut fecerit, si verum est primum locum ex Dionysiano codice esse excerptum: alter enim locus ipsis Leonis verbis exhibitus ex ea epistola est, quae nunquam fuit, nec modo est in Dionysiano codice. Porro si ex uno codice uterque desumptus, codex ille Dionysianus non fuit, sed alter [(a) 1Kb] ad usum Gallicanum compactus, qui epistolam ad Viennenses episcopos habuerit, cujusmodi vidimus codices plures mss. ex Thuanea et Trecopithoeana bibliothecis. Et certe si ad epistolam ad Anastasium respexissent Aurelianenses praesules, cum decreta sedis apostolicae commemoraverunt: si rationem auctoritati vellent subjungere, illam necesse non fuisset extra eamdem epistolam quaerere, siquidem cap. 5, quod praecedit, hanc Leo luculentam affert, quae et explicatior est et validior: Ne, inquit, civitas [Col. 1111C] episcopum non optatum aut contemnat, aut oderit; et fiat minus religiosa quam convenit, cui non licuerit habere quem voluit.

Constat igitur non ex epistola ad Anastasium, sed ex epistola ad Viennenses decretis suis auctoritatem conciliare voluisse Patres synodi. Et merito quidem ea epistola utebantur, quae ad Gallicanarum provinciarum disciplinam reformandam a sede apostolica missa fuerat, potius quam epistola ad Thessalonicensem scripta, quae speciali illarum provinciarum disciplinae ad vicariatus privilegia accommodandae allaborabat.

IV. Etsi usi essent ep. ad Anastasium, nihil inde concluditur.---3. Etsi ultro detur epistolam ad Anastasium Thessalonicensem a Gallicanis synodis esse laudatam, quo tamen pacto ex hoc probet Marca receptam auctoratamque tum in Galliis Dionysianam collectionem, plane non capio. Prius enim demonstrandum erat epistolam aliter in Gallias invehi non [Col. 1111D] potuisse quam per illum codicem; nec licuisse Gallis apostolicae sedis decreta in promiscuis codicibus descripta habere, vel aliarum Ecclesiarum sanctiones in suarum suffragium et confirmationem laudare, nisi proprios illarum omnium codices suos fecissent; nec denique potuisse Gallos epistolam apostolicae sedis [Col. 1112A] decreti nomine decorare, nisi Gallicano codici insertam, vel acceptam a Dionysiano. At quam haec omnia a ratione usuque Ecclesiarum omnium ac praesertim Gallicanae aliena sint, quis non videat, si modo synodos nonnullas aliquando perlustraverit, vel rationem ipsam consulendam 1021 censuerit? [(b) 1Kb] Quot enim codices antiquarum collectionum vel ad privatorum hominum, vel ad aliquarum Ecclesiarum usum manu olim exarati plurimas pontificum Romanorum epistolas ad Orientales aliosque scriptas continent! Inter quos ex Trecopithoeana Oratorii bibliotheca unum penes nos habuimus, alios ex Thuanea, sed egregium imprimis, quemque Gelasio, si non aequalem, saltem supparem existimant, ex San-Germaniana ascetarum Benedictinorum bibliotheca. Ad haec: familiare fuit episcopis Gallicanis aliarum dioeceseon canones et decreta commemorare, ac etiam exscribere, vel antequam de sua collectione condenda cogitasset Dionysius, aut ullus codex Romanus esset [Col. 1112B] in Galliis receptus; quemadmodum et Hispanis saepe contigit Gallicanarum synodorum verba suis decretis inserere, vel subjicere, atque ex iis de causis ecclesiasticis judicare, ut patet ex Ilerdensi, Valentino, Hispalensi I et Toletano XII, quamvis inde nemo putaverit Gallicanum codicem Hispanis proprium fuisse. Denique Gallorum singulari erga disciplinam ecclesiasticam ac apostolicam sedem studio injuriosum videtur, si collectionem Dionysianam exspectasse credantur, ut aliquam decretorum apostolicae sedis notitiam, vel exemplaria sibi compararent, qui et particularia Graecorum concilia et Africana toties usurparunt in suis conciliis.

Jam vero istud argumentum Petro Marcae ereptum, nostrae sententiae militare necesse est. Siquidem clarum est alium a Dionysiano codicem tunc usurpatum per Gallias, ex quo epistolam ad episcopos Viennensis provinciae deprompserint. Qui codex Dionysii, si vel tunc temporis Gallis innotuisset, plura iis obtulisset sedis apostolicae decreta de quibus siluerunt, [Col. 1112C] quaeque facile praetulissent epistolae ad Viennenses, quae nec in codice auctorato esset reperta; nec Gallicanis episcopis olim [(c) 1Kb] nisi aegre accepta fuerat, cum primum transmissa in Gallias: omnibus Viennensis provinciae 1022 antistitibus antiquum Ecclesiarum suarum jus moremque contra asserentibus in gratiam Hilarii Arelatensis, quem suis semper dum vixit privilegiis uti voluere.

V. Tertium argument. ex concilio II Turonensi. Anno 567.---Turonense concilium II, non anno Christi 570, ut Davidi visum est, sed triennio ante habitum, adducit auctor ille pro asserenda sua epocha. Capite siquidem vigesimo primo, inquit, epistola Innocentii papae ad Victricium Rothomagensem et canones Milevitani citantur a concilii Patribus. Jam superius objectioni hujusmodi abunde satisfactum est, eamque rursus attingemus inferius, cum de laudata a concilio Agathensi ejusdem Innocentii epistola ad Exsuperium agemus. Sed non modo non officit, sed etiam favet ea synodus; tum quia epistolam [Col. 1112D] illam non laudat quasi ex codice recepto decerptam: unde [(d) 1Kb] non decretum appellat, quod solet fieri cum ex decretorum codice hujusmodi scripta assumuntur; tum etiam quia clarum est epistolam illam inter canones locum non habuisse, quandoquidem [Col. 1113A] eam significant [(a) 1Kb] tunc primum illis a se inseri, ac inde statuti vim ac robur deinceps habituram: Quia, inquiunt, in sententia papae Innocentii ad Victricium episcopum Rothomagensem lata legitur scriptum, etc. Nos ergo hoc sequentes, quod vel Paulus apostolus, vel papa Innocentius statuit in canonibus nostris inserentes statuamus observandum, etc.

VI. Quartum argument. Ex causa Praetextati.---Ex his quae Gregorius Turonensis de libro canonum refert, quem rex Chilpericus ad episcopos transmisit, cum damnationem Praetextati Rothomagensis episcopi urgeret, inferre videtur Marca Dionysianum codicem in Gallia tunc esse receptum (tametsi quid ibi velit sit obscurum); quod qua ratione probetur, prorsus me fugit. Haec sunt Gregorii (Lib. V, c. 19) verba: Ipse vero, scilicet rex, ad metatum discessit transmittens librum canonum; in quo erat quaternio novus annexus, habens canones quasi apostolicos continentes haec: »Episcopus in homicidio, adulterio et perjurio deprehensus, a sacerdotio divellatur.«

[Col. 1113B] 1023 Ex quibus intelligimus primo librum canonum a rege oblatum alium non fuisse quam codicem antiquum, cui novus quaternio annexus fuerat: ac proinde non fuisse Dionysianum, cui necesse non fuisset apostolicos canones annectere, siquidem in prima parte codicis continebantur.

2. Manifestum est nondum antea viguisse per eam aetatem in Galliis Dionysii codicem, cum de apostolicis canonibus, qui in capite erant, tanquam de novellis nec usu receptis canonibus loquatur Gregorius.

3. Si in usu fuisset codex Dionysii, non mittendus fuisset a rege liber canonum interpolatus; sed satis fuisset monere synodum ut judicaret secundum canones, quos coram se habuisse non est dubium: praesertim si, ut contendit Marca, jam probatus olim fuisset codex auctoritate Aurelianensis concilii, a quo citatam putat Leonis epistolam ex eo codice acceptam.

[Col. 1113C] VII. Canones apostolici ante Dionysii aetatem in Galliis noti.---At hoc saltem, inquies, ex Gregorii verbis haberi potest tunc temporis apud Gallias fuisse codicem istum: cum ex iis apostolicos canones decerpsisset rex, quos veteri canonum codici annecteret. Quod si fuerit apud Gallos, probabile est admodum usum ejus priore interpretatione spreta invaluisse: tum quio apud sedem apostolicam vigebat, tum etiam quod nitore suo commendabatur prae squalore veteris.

Ut prius illud sequeretur ex prolato apostolico canone, supponendum esset canones apostolicos ante [Col. 1114A] collectionem a Dionysio conditam in Ecclesia seu Gallicana seu universali non comparuisse: quod falsum esse norunt eruditi, qui passim eos ab antiquis Patribus [(b) 1Kb] et pontificibus citatos inveniunt sub regularum ecclesiasticarum nomine, quo etiam ornantur a Dionysio. Et certe nunquam ausus esset abbas iste eosdem collectioni suae praefigere, nec ab Ecclesia Romana una cum codice in usum 1024 fuissent vocati, nisi jam eorum auctoritas apud Ecclesias longo usu esset confirmata. Si porro apud Romanos, profecto et apud Gallos pariter noti esse potuerunt: Gallos, inquam, quos disciplinae ecclesiasticae studium singulare semper commendavit, et continuum commercium cum Ecclesia Romana eorum omnium participes fecit, quae per illam Ecclesiam circumferebantur de canonica disciplina.

Sed canones apostolicos in Gallias [(c) 2Kb] ante Dionysii collectionem advectos esse, neque ex illo codice sumptum esse canonem illum a Chilperico oblatum, ipsa ejus evincit versio, quae a Dionysiana plurimum [Col. 1114B] discrepat. Canon enim iste vigesimus quintus est, etiam Petro de Marca confitente, quem in hunc modum protulit Chilpericus: Episcopus in homicidio, adulterio et perjurio deprehensus a sacerdotio divellatur. Eumdem autem sic apud Dionysium habemus: Episcopus, aut presbyter, aut diaconus, qui in fornicatione, aut perjurio, aut furto captus est, deponatur. At corruptus est canon ad premendum Praetextatum, inquiunt. Hoc si ita esset, de eo conquerentem haberemus Gregorium; qui cum invicto animo Praetextatum defenderet, totamque mentis aciem omnibus causae circumstantiis intenderet, nunquam omisisset de canonis corruptela coepiscopos monere, fraudemque inclamare; nunquam ex corrupto canone depositionem episcopi decerni tacitus tulisset, nec ejus consensisset depositioni. Sententiae enim subscriptum esse ab eo inde perspicuum est, quod ejus solummodo conditionibus consensum abnuit, quia contrariae erant canonibus. Rogabat enim rex ut judicium [Col. 1114C] contra eum (Praetextatum) scriberetur, ne in perpetuum communicaret . . . . . Quibus conditionibus ego restiti, inquit Gregorius, juxta promissum regis, ut nihil contra canones gereretur. 1025 Nimirum apostolici canonis haec postrema pars erat, quam dissimulasse videtur Chilpericus: Non tamen communione privetur; dicit enim Scriptura: Non vindicabit Dominus bis in idipsum. Non ergo corruptus canon, sed unius tantum voculae additione auctus, nimirum vocis homicidio, quae vel subintelligitur ex canone 28, quo depositionis poena adversus percussorem episcopum [Col. 1115A] decernitur, vel etiam tunc legebatur in ea canonis versione, quae per Gallias circumferebatur. Porro etsi ea parte corruptum canonem concederemus ex opprimendi episcopi consilio, nulla similis necessitas erat alia fere omnia verba mutandi; nec discrimen aliunde potest venire, quam ex diversitate versionum. Quod enim Gregorio ipsi tribuitur, quasi ipsa canonis verba referre non curaverit, gratis hoc dicitur refelliturque non una ratione. Primum enim tantam negligentiam in re tanti momenti affingere Gregorio, non est multum a calumnia alienum. 2. Tota sermonis illius series hominem indicat ipsa canonis verba referentem: Habens canones quasi apostolicos continentes haec: Episcopus, etc. 3. Quia canon ille a Gregorio relatus consuetam habet aliorum canonum formam. 4. Ita lectum fuisse coram episcopis asserit auctor: His, inquit, ita lectis, cum Praetextatus staret, etc. 5. In priori accusatione a Chilperico adversus Praetextatum instituta coram conventu episcopali, ita canon a rege citatus est, ut eadem [Col. 1115B] fere retulerit: Mane rex adfuit, dixitque: Episcopus enim in furtis deprehensus ab episcopali officio ut avellatur. Ubi haec vides et a Dionysiana versione discrepare, et cum aliis canonis verbis a Gregorio relatis convenire: ut plane certum appareat nihil prorsus ex Dionysii codice sumptum esse a Chilperico.

VIII. Quintum argument. ex judicio Chrodeberti Turonensis episc. Circa an. Dom. 670.---Potest et nonnulla probatio erui ex judicio Chrodeberti episcopi Turonensis de muliere adultera, quod e ms. codice Thuaneo nunc primum editum habes in notis nostris in epistolam 83, nunc 108, ad Theodorum Forojuliensem. Consultus enim de ejusmodi adulterio Chrodebertus respondent: 1026 nihil se invenisse in conciliis Nicaeno, Constantinopolitano, Ephesino et Chalcedonensi: Quas quatuor, inquit, synodos tantum terra nostra venerabiliter recipit et concredit. Attamen in Aurelianensi synodo de hac re invenimus praefinitum judicium, quod tibi destinavimus. Ex his [Col. 1115C] pronuntiare facile est codicem canonum quem prae inanibus habebat, quemque adire solebat Chrodebertus de causis ecclesiasticis judicium initurus, alium a Dionysiano fuisse: quandoquidem Ephesinam synodum iste non habet, nec nisi tres Constantinopolitani concilii canones. 2. Si codex Dionysianus receptus tunc temporis fuisset in Gallicana Ecclesia, receptae quoque fuissent Africanae synodi, Sardicensis et aliae Orientales, quas habet codex ille, et Romana jam tunc Ecclesia amplectebatur. Cum vero de his sileat Chrodebertus, argumentum est [(a) 2Kb] plerasque illarum codici suo insertas eum non reperisse, ac proinde non fuisse Dionysianum. 3. Plures invenisset in eadem collectione Siricii, Innocentii et Leonis epistolas, quae sacrarum Deo mulierum adulteria condemnant, et eisdem agendae poenitentiae legem decernunt. Cur autem ex Gallicanis synodis unicam Aurelianensis concilii V sanctionem decimam [Col. 1116A] nonam protulerit Chrodebertus, non est mihi notum, Posteriores enim synodorum Parisiensis, Matisconensis et Turonensis II canones adducere potuisset. Sed sufficere credidit unum canonem mulieri, non probationum congeriem, sed salubre remedium quaerenti: suberatque fortasse hujus canonis potiusquam alterius allegandi aliqua causa, vel ex habitatione mulieris, vel aliunde descendens.

IX. Sextum argumentum ex Zacharia PP. An. Dom. 747.---Anno 747 Gallicani episcopi clerusque universus Zachariam papam consuluerunt, annitente Pipino palatii majore, de viginti septem disciplinae ecclesiasticae capitibus. Totidem articulis consultationi respondit pontifex, quos omnes canonibus et decretis pontificum ex Dionysiana collectione ad verbum transcriptis confirmavit. [(b) 1Kb] Quis porro credat episcopos Galliae de hujusmodi disciplinae 1027 regulis a pontifice accipiendis fore sollicitos, si eas penes se in codice canonum et decretorum in judiciis ecclesiasticis [Col. 1116B] usurpari solito habuissent? Legandi certe non erant Romam, qui eas inde adveherent; sed aperiendi codices quibus contineri notum fuisset saltem aliquibus e clero Gallicano: parcendum etiam labori Zachariae, qui facile episcopos Gallicanos ad codicem Dionysianum remisisset, qui et Romanae Ecclesiae et Gallicanae, ut volunt, usu fuisset auctoratus. Nec de hujusmodi capitulis ita scripsisset (Ep. 9, ad Pipinum majorem domus et ad clerum Gallicanum), quasi antea ignotis: Itaque, inquit ille, ut flagitavit a nobis cum vestro consultu superius effatus filius noster Pipinus, ut de omnibus capitulis de quibus innotuit responsum demus; in quantum Domino dante valemus, de unoquoque capitulo inferius conscriptum juxta quod a sanctis Patribus traditum habemus. Et postea: Haec itaque . . . . . inter caetera capita deflorantes . . . . . ad vestri praesulatus notitiam et praedicationem, atque populi vobis a Deo crediti aedificationem mandavimus ministranda atque perficienda. Denique sic Gallis ignotam putabat hanc canonum collectionem, ut illos et antea [Col. 1116C] excusatione aliqua dignos fuisse, et post accepta haec capitula omnino inexcusabiles fore pronuntiet. Caeterum, inquit, haec amantissimi nobis, dedimus vobis in mandatis, ut nec nos coram Deo de taciturnitate judicemur, nec vos de neglectu coram eo cogamini reddere rationem, sicut scriptum est in Dominico praecepto: Si non venissem et locutus eis fuissem, peccatum non haberent. Itaque nihil excusationis habentes omnium rationabilium animarum salutem procuretis.

X. Septimum argumentum ex Stephano PP. II. An. Dom. 754.---Septimo ab hac consultatione anno Stephanus papa II, in Carisiaco Galliarum villa ad Saram fluvium tunc temporis agens, responsa novemdecim Britanniaco monasterio dedit ad varia consulta de quibus erat 1028 interrogatus. Porro cum plurima tum conciliorum, tum pontificum Romanorum decreta referat, [(c) 2Kb] ea non ex Dionysiano codice accepisse manifestum est ex diversitate nu [Col. 1117A] merorum quibus notantur, ac etiam textus ipsius decretorum. Quod inde contigisse probabile est, quod cum Roma codicem non asportasset, uti coactus est in Galliis Gallicano, qui a Dionysiano diversus erat. Enimvero citat et refert epistolae S. Leonis ad Rusticum Narbonensem caput quintum, quod apud Dionysium 19 numeratur; epistolae Innocentii PP. ad Victricium Rothomagensem caput 15, quod Dionysio 20; Concilii Antiocheni 15, quod Dionysius 93, numerat; Neocaesariensis 9, quod est in collectione 53. Ac praeterea non modicum discrimen reperitur inter textum decretorum quorumdam a Stephano relatorum, et Dionysianum, ut videre est in excerptis epistolarum S. Innocentii PP. ad Exsuperium et ad Victricium, Siricii ad Himerium, et canonum conciliorum Chalcedonensis, Neocaesariensis et Carthaginensis. Ex quibus patet Dionysianam collectionem per id temporis non modo a Gallis usu non fuisse receptam, sed nec iis valde notam: ea enim [Col. 1117B] procul dubio usus fuisset pontifex, si ad manum eam habuisset: tum ut conciliaret eidem usu ipso auctoritatem, tum ut Romanum morem inveheret Gallicanis regionibus.

XI. Octavum argumentum ex concilio Vernensi. An. Dom. 755.---Concilium Vernense anni 755 canonem Carthaginensis concilii refert, quem [(a) 1Kb] nonum caput appellat, cum apud Dionysium sit decimus quintus canon: cujus varia est in utroque lectio, maximumque discrimen; ut aliunde haustum appareat, quam ex Romano Dionysii codice: qui proinde in usu tunc non erat in Gallicana Ecclesia.

Ita sese res habebant etiam Caroli Magni temporibus, qui imperium adeptus est non multis post annis. Porro cum ab Adriano 1029 pontifice dono accepisset Romanam Dionysii abbatis collectionem, [Col. 1118A] coepit haec usu recipi in Galliis, non spreto tamen veteri codice Gallicanis episcopis familiari: hujus enim interpretationem saepius usurpavit etiam Carolus Magnus in suis Capitularibus. Ut enim scite observavit Sirmondus ad capitulare primum anni 789, quotquot ex synodis Graecis hic canones proferuntur, discrepant a vulgata versione Dionysii, et cum alia interpretatione consentiunt, cujus exemplaria [Forte Parisiis] Pathini in bibliothecis servantur, nec alia, opinor, quam antiqua illa quae in antiquo nostro Codice Romano jacet et ab Isidoro accepta, [(b) 1Kb] licet pluribus in locis vel corrupta, vel mutata.

XII. Petri Marcae objectio.---Jam vix ullus restare mihi videtur alicujus momenti scrupulus, qui ab hac sententia deterrere, vel in adversam inclinare quemquam debeat. Quod enim apostolicae sedis auctoritatem hoc loco praedicat Marca, ac interpretationis Dionysianae nitorem, collectionisque ordinem: optime id quidem, sed nullius in praesenti roboris. [(c) 1Kb] Nemo enim ignorat quam semper fuerit [Col. 1118B] omnibus Ecclesiis ac praesertim Gallicanis liberum suis uti legibus ac canonibus in iis quae universalis synodi sanctione non erant definita, quod vel ex solo disciplinae Gallicanae a Romana discrimine intelligitur. Notum etiam est quam [(d) 2Kb] antiqui moris tenaces fuerint Gallicani antistites, qui laceram 1030 ac impolitam antiquitatem novello nitori tandiu praetulerunt quandiu per imperatorem suum eis licuit: hoc sancti Augustini effatum animo retinentes, usuque probantes: Ipsa quippe mutatio consuetudinis, etiam quae adjuvat utilitate, novitate perturbat.

XIII. Joannis Davidis dilemma discutitur.---Quae Marcae argumentis conjecturae adduntur a Davide, extremam probationum penuriam produnt. Concilium [Col. 1119A] enim Agathense et Turonense II commemorat (quorum postremo jam satisfecimus, alterum vero jamjam sum discussurus); tum quasi testium nubem argumentorumque seriem bene longam adduxisset, Ex his, inquit, omnibus concludo, vel Dionysium primum omnium non esse qui in unum corpus collegerit antiquorum Romae episcoporum epistolas, a Siricio initium ducens, easque collectioni canonum attexuerit, quod tamen et a clarissimo Justello asseritur, et ab ipso Dionysio suggeritur in epistola ad Julianum collectioni praefixa; vel concludo egregie allucinari quotquot sibi persuadent collectionem Dionysianam in Galliis ante Caroli Magni aetatem non esse receptam: quandoquidem aliquot ante hunc imperatorem saeculis videmus epistolas pontificum, [(a) 1Kb] Africanasque synodos a Gallicanis conciliis citatas esse, quasi codici qui tunc in usu erat, insertas: haec enim omnia Dionysii codicem indigitant. Veteor ego ne David ipse egregie allucinetur: nihil enim hoc ejus dilemmate 1031 ineptius, quod et ruinosis fundamentis nititur, et totum vitiosum [Col. 1119B] est.

Primum enim hoc demus citatas esse tum pontificum epistolas, tum Africanas synodos, quasi ex approbato Codice canonum assumptas: quis praeter Davidem inde concludat Dionysianum codicem a Gallis tunc receptum? quasi apostolicae sedis auctoritatem ita omnes orbis Christiani Ecclesiae totis quingentis annis spreverint (quae est Joannis Davidis erga pontificem Romanum reverentia) ut ante Dionysium de colligendis illius decretis non cogitaverint. At meliora nos ac magis religiosa de Gallicanis aliisque Ecclesiis erga caput ac primatem suum existimamus: ad idque impellimur pluribus Gallicanis canonum et pontificiorum decretorum collectionibus, quas et ante nos eruditi viderunt, et ipse David adire poterit, si forte velit. Est imprimis in bibliotheca Sancti Germani a Pratis insignis collectio ad usum Gallicanae Ecclesiae concinnata, quae Gelasii temporibus coaeva credita est a viris doctis, et triginta [Col. 1119C] fere Romanorum pontificum epistolas habet insertas, quarum plurimae etiam apud Dionysium desiderantur. Hic enim septem tantum habet a Leone scriptas, codex vero San-Germanianus sexdecim. Ad hunc codicem alii duo exscripti videntur, unus Thuaneus qui num. 193 notatur, alter Trecopithoeanus: easdem enim pontificum epistolas habent eodem ordine descriptas, nisi quod San-Germanianus, qui Corbeiensis olim fuit, duabus auctior est. Leguntur etiam Africana aliquot decreta et concilia, ex quibus liquet earum omnium notitiam in Galliis a Dionysiano codice non esse acceptam, et infelicem omnino esse Davidis ex illarum citatione argumentationem ad exstruendam Codicis Romani apud Gallos auctoritatem.

2. Quod Dionysius non primus collegerit decreta summorum pontificum, sequitur ex his quae jam diximus, et invicte etiam probat antiquus noster Ecclesiae Romanae codex, qui plura continet a Dionysio [Col. 1119D] praetermissa: ut nihil dicam de aliis Ecclesiis, quae suas hujusmodi pontificiarum epistolarum collectiones ante Dionysii tempora habuerunt. Esto, primus in unum eas corpus redegerit Dionysius, sub una disposuerit numerorum serie, titulis distinxerit, [Col. 1120A] eo quo jam modo Patrum canones ordinaverat, atque iisdem subnectere curaverit, per me licet, nec amplius aliquid assertum est, 1032 vel a clarissimo [(b) 1Kb] Justello, vel ab ipso Dionysio, licet aliter scribatur a Davide: at talem ordinem quis necessarium putaverit, ut hujusmodi decreta a Gallicanis episcopis laudarentur referrenturque?

XIV. De concilio Agathensi; ex quo argumentatur Joannes David.---3. Ut ipsum scriptoris hujus fundamentum petam disjiciamque, Agathense concilium anni 506 (de Turonensi jam diximus quid sentiendum sit), Agathense, inquam, anterius est, nisi me fallant conjecturae, Dionysiana pontificiorum decretorum collectione.

Primum enim certum est Dionysium Romae egisse abbatem cum Latinis lucubrationibus operam dedit, inter quas duae sunt epistolae paschales, quae scriptae sunt annis Christi 525 et 526, circa quae tempora floruit maxime usque ad ann. Christi 540, ut habet [Col. 1120B] Labbeus in dissertatione historica de Script. Eccles.

2. Dionysium collectioni epistolarum serius manum admovisse, nec nisi dudum post canonum Codicem elaboratum, testis est ipse in epistola ad Julianum presbyterum, quae collectioni praefixa est: Ita ut omnes, inquit, titulos huic praefationi subnecterem, eo modo quo dudum de Graeco sermone Patrum transferens canones ordinaram.

3. Cum non nisi praeteritorum sedis apostolicae praesulum constituta, ut ipse scribit Dionysius, hoc est eorum qui jam vivere desierant, collegerit, et tamen Anastasii papae epistolam referat, consequens est, ut non ante 16 diem Novembris anni 498, quo obiit Anastasius, opus istud sit adorsus, scilicet sub pontificatu Symmachi, qui annis octo Agathensi concilio superfuit.

4. Certum est Dionysium nondum venisse Romam anno 496 quo Gelasius papa ultimum diem obit, cum hunc pontificem nunquam se vidisse testetur in praefatione ad Julianum: Quantique sit apud Deum [Col. 1120C] meriti beatus papa Gelasius, et nos, qui eum praesentia corporali non vidimus, per vos olumnos ejus facilius aestimamus.

Ex his ita arguo: a morte Gelasii papae, quem Dionysius non vidit, usque ad concilium Agathense, decem tantummodo anni sunt, intra quos necesse est ut Dionysius natione Scytha Romam venerit, ibi saltem aliquot annis vixerit, ut ejus doctrina ac meritum innotescerent, et tantam sui existimationem spargeret, quanta opus 1033 erat ut in ipsa urbe Roma peregrinus et hospes in abbatem posceretur. Tum canones omnes Graecos in Latinum transferre et in unum codicem compingere debuit atque vulgare, adjunctis apostolicis, Sardicensibus et Africanis canonibus; deinde dudum post editum hunc codicem decretis summorum pontificum maxima cura conquirendis, colligendis, ordinandis, distinguendis manum admovere. Quibus omnibus tam arctum decennii spatium haud scio an cuiquam sufficere videbitur. Sed non haec solummodo. Nam antequam vel Codicem canonum [Col. 1120D] de novo conderet assidua et familiari cohortatione Laurentii cujusdam compellendus fuit, Stephanique episcopi, ut aiunt, Salonitani mandato. Postmodum vero decreta pontificum non collegit nisi piis excitatus [Col. 1121A] studiis Juliam presbyteri tituli Sanctae Anastasiae. Quis credat porro opus presbyteri unius impulsu a monacho extero conditum, statim auctoritate pontificia in usum Romanae Ecclesiae assumptum esse, spreta antiquiori collectione tot annorum usu consecrata? Aut quis potius non existimet antea non esse receptum quam plurimorum annorum experientia docuisset an non ista mutatio consuetudinis, quod timebat Augustinus (Epist. 118), etiam quae juvabat utilitate, novitate perturbaret? Facile igitur persuadeor non nisi post annos plures receptum codicem Dionysii a Romana Ecclesia: et revera Cassiodorus, qui anno 514 consulatum gerebat, et adhuc erat in vivis anno 562, ita de illo codice loquitur cap. 23 divinarum Lectionum, quasi novissime tum ab Ecclesia Romana in usum vocatus esset: Quos, inquit, Dionysii canones, HODIE usu celeberrimo Ecclesia Romana complectitur. Hi porro Romae recepti, transalpinas Ecclesias tam cito pervadere non potuerunt: nec affine est Gallicanis moribus ut statim atque innotuere [Col. 1121B] eos avide arripuerint, probaverint, suosque fecerint. Quod etsi daremus a Gallicanis Ecclesiis factum esse, nunquam tamen id ante Agathense concilium permittere potuerunt temporis angustiae.

XV. Objectio ex appellationibus petita.---Reliquum est ut quod de appellationibus 1034 objiciunt adversarii dissolvamus: nec operosum est, meo quidem judicio, id agere. Receptum, inquiunt, codicem constat ex receptis Sardicensibus canonibus: istos autem per Gallias invaluisse etiam sub prima regum nostrorum dynastia manifestum est ex appellationibus ad sedem apostolicam quae passim delatae sunt e Galliis non contradicentibus episcopis Gallicanis. Unde porro jus istud apostolicae sedi assertum noverunt, nisi ex Sardicensibus canonibus, cum nulla omnino Gallicanarum synodorum id illi vindicasse intelligatur? Sardicenses autem canones non hauserant nisi ex codice Dionysiano, cui inserti ab eo fuerant. Quibus adde pontifices Romanos hoc [Col. 1121C] ipsum jus nunquam sibi non vindicasse in Gallicanas Ecclesias, sub prima regum nostrorum dynastia: unde consequens est ut noverint receptas esse per id temporis Sardicensis concilii sanctiones in Ecclesia Gallicana.

Mirum profecto jus quod ex factis contumacium aliquot episcoporum acquiritur, miraque argumentatio, quae ex istis illud inferre satagit. Quasi vero non aequum magis fuerit de factis [(a) 2Kb] ex ipso jure judicium ferre, quam de jure ex factis aliquibus non probatis decernere.

2. Antequam editus esset in lucem codex Dionysianus, [Col. 1122A] quaero an jus appellandi ad Romanum pontificem vigeret in Galliis, an non? et an revera ex hoc jure appellationes aliquae delatae sint? Si ita fuit, cur idem jus non viguisse, neque ex eodem jure delatae credentur appellationes post conditum Dionysii codicem; cur et ex illis appellationibus quaeritur argumentum pro asserendo hujus codicis usu in Galliis per eadem illa tempora? Si non viguit jus illud ante Dionysii codicem, cur istud asserit David, pluribusque exemplis probare conatur: et qua tandem ratione nova ista disciplina Gallicanis invecta credetur regionibus, post contrariam quingentorum annorum consuetudinem? Si ex ipsis Sardicensibus canonibus ante Dionysium jus istud creatum dixerit, aliunde igitur illorum notitiam habuere Gallicanae Ecclesiae, quam 1035 ex Dionysiano codice; atque ita ruit tota Davidicae argumentationis moles.

3. In dissertatione apologetica pro sancto Hilario Arelatensi ostendimus [(b) 1Kb] quam aegre tulerint episcopi Gallicani causas suas ad Romanum judicium [Col. 1122B] deferri, restiteruntque aliquandiu; licet Romanorum pontificum voluntati obsecundarent imperatores, edictumque Valentinianus misisset in Gallias, quo imperabat ut pro lege haberetur quidquid sanxisset pontifex Romanus: Ita ut quisquis episcoporum ad judicium Romani antistitis evocatus venire neglexerit, per moderatorem provinciae adesse cogatur. Cessere quidem aliquando episcopi, ne repugnando nihil nisi principis odium sibi quaererent: at quam immerito reclamassent episcopi nostri contra jus appellationum hujusmodi, si receptus tunc fuisset in Gallicanis Ecclesiis codex Dionysii, qui eos canones continebat, Sardicenses scilicet, quibus recipiendi appellationes facultas attribuebatur pontifici Romano, ut docet Gelasius papa?

4. Jus illud appellationis cum deferre coeperunt Gallicani, [(c) 1Kb] non ad Sardicenses canones respexerunt, sed ad primatus pontificii dignitatem, et ad Romanae sedis antiquitatem, ac potentiorem, ut Irenaeus [Col. 1122C] loquitur, principalitatem: cui suae fidei originem et primordia debebant pleraeque Gallicanarum provinciarum Ecclesiae: ad quas Trophimus aliique ejus socii ab apostolica sede transmissi fuerant.

5. Ut ad exempla notata respondeam, dico [(d) 2Kb] subobscuram esse Contumeliosi historiam; Salonium autem et Sagittarium non nisi ex singulari regis concessione Romam appellasse. Quod illis aliisque, cum factum est, ideo negatum non est, ut improbis hominibus querelarum praetextus omnis auferretur: ac demum ex dictis judicandum est de hujusmodi appellationibus.

[Col. 1123A] Denique quod Romani pontifices canones 1036 Sardicenses allegarunt, ut jus suum tuerentur etiam apud Gallias, ad rem nequaquam facit, cum id etiam longe ante Dionysium natum fecerint. Adde quod cum eosdem canones pro sedis suae privilegiis adduxerunt, [(a) 1Kb] sub nomine Nicaenorum canonum protulerunt: ex quo descendit ut majore fiducia eos per omnes Ecclesias grandiore tuba personarent. At inde receptionem Sardicensium canonum vel Dionysiani codicis arguere, hominis est aliud agentis, aut deploratae causae taliacunque quaerentis patrocinia.

XVI. Quae canonum versio usurpata sit in Galliis ante Dionysianam receptam.---Hoc jam extra dubium posito, antiquam collectionem et versionem quae ante Dionysium usu recepta erat in Galliis, etiam apud easdem Ecclesias viguisse post conditum Dionysii codicem usque ad Caroli Magni tempora: quaeret lector, [(b) 1Kb] quaenam esset antiqua illa versio? An illa quam Romana usurpabat Ecclesia? an aliqua Gallis propria? an quae Isidorianae collectioni inserta [Col. 1123B] legitur? an demum prisca illa translatio quae ex Christophori Justelli codice ms. luce non ita pridem donata est in I tomo Bibliothecae Juris Canonici veteris?

Viri duo summa eruditione conspicui, Jacobus Sirmondus in praefatione ad editionem antiquorum Galliae Conciliorum, et Christophorus Justellus jam laudatus in praefatione Codicis veteris Ecclesiae universae, in ea sunt sententia veterem translationem apud Gallos tunc receptam, eam esse quae apud Isidorum Mercatorem reperitur; suamque opinionem asserunt ex canonibus conciliorum Valentini, Rhegensis, Arelatensis II, Agathensis et Epaonensis, in quibus Nicaenes, Ancyranos et Laodicenses ex Isidoriana translatione citatos putant.

De integro Galliarum codice quidquam certi statuere difficile est admodum, nec video quemnam Orientalium canonum, qui in priscis Galliarum synodis citatus fuerit, ex una versione, potius quam ex altera 1037 assumptum fidenter pronuntiare possint [Col. 1123C] scriptores laudati. Nicaenos excipio, quorum ut memoria frequentior est in antiquis illis Ecclesiarum nostrarum monimentis, ita ex qua versione assumpti sint, non ita operosum est decernere. Quanquam a vero procul dubio aberrarunt Sirmondus, Justellus, et si qui alii Isidorianam Nicaenorum canonum translationem in usu fuisse arbitrati sunt apud Galliarum Ecclesias antequam in illas inveheretur Dionysiana.

Mihi enim istud curiosius investiganti certum omnino visum est canones Nicaenos [(c) 1Kb] Gallias nostras mutuatas esse a Rufino Aquileiensi, ex libro X Historiae Ecclesiasticae, quem Eusebianis subjunxit: ubi canones Nicaenos recenset abbreviatos, quos et in viginti duos partitus est. Nec in eam opinionem conjecturis modo adducor, sed certis argumentis, quae in aliorum oculos miror non incurrisse. Ea ex gemino praesertim fonte haurimus, scilicet ex concilio Arelatensi II et ex illis canonum excerptis quae in causa Contumeliosi Rhegiensis a Caesario Arelatensi collecta [Col. 1123D] putantur. Tale est excerptum ex Nicaena synodo, quod Gallicanis canonibus ibi praemittitur.

»Ad locum de synodo Nicaena, id est, 318 episcoporum: Si qui forte indiscrete ad sacerdotium provecti, postmodum vel ipsi aliquid de se criminosum professi sunt, vel ab aliis revicti, abjiciantur.« Qui canon verbum e verbo transcriptus est ex Rufino, a quo undecimus [Col. 1124A] numeratur, tametsi nonus est in aliis editionibus concilii.

Arelatensis synodus II multiplex etiam hujus assertionis argumentum continet. Canone enim primo vetat neophytum ordinari ad diaconatus ac sacerdotii officium: in quo Nicaenae synodi vestigia premere videtur, sed ut est apud Rufinum. Solius enim presbyteratus exsortem hujusmodi fieri jubet canon 2, prout est in aliis editionibus: Rufini interpretatio sola clericum fieri prohibet.

Canone decimo: De his, inquit, qui in persecutione praevaricati sunt, si voluntarie fidem negaverint, hoc de eis Nicaena synodus statuit, ut quinque annos inter catechumenos exigant, et duos inter communicantes. Nicaenum procul dubio canonem 11 respicit synodus haec Gallica: diversa tamen utriusque disciplina. Ille enim duodecim annorum poenitentiam lapsis hujusmodi injungit, secundum Isidorianam versionem et priscam illam Justelli, quae Graecis 1038 concinunt; secundum vero Dionysianam, undecim. Septenarium [Col. 1124B] igitur illum poenitentiae stadium, quod Gallicano canone sancitur, ab alia versione derivari non potuit, quam ab ea quam profert Rufinus, cujus haec sunt verba canone 12: Si qui absque tormentis in persecutionibus lapsi sunt, et ex corde agunt poenitentiam, quinque annos inter catechumenos faciant, et duobus annis post hoc fidelibus tantum in oratione jungantur, et ita postmodum suscipiantur. Quae sequuntur in eodem Arelatensi canone: In potestate tamen vel arbitrio sit episcopi, ut si eos ex animo errorem deflere et agere poenitentiam viderit, ad communionem pro ecclesiastica humanitate suscipiat: sumptum videtur ex his canonis 13 verbis Rufini: Esse tamen in potestate episcopi moderandi facultatem, etc.

Canon Arelatensis septimus: Hos qui se carnali vitio repugnare nescientes abscidunt, ad clerum pervenire non posse: ex Rufiniana etiam Nicaeni primi interpretatione assumptum est. Nulla enim alia versio impotentiam vel impatientiam libidinis commemorat in eo [Col. 1124C] canone, quem sic Rufinus abbreviat: Statuunt praeterea observandum esse in Ecclesiis, ne quis ex his qui semetipsos impatientia libidinis exciderunt, veniret ad clerum.

Canon Arelatensis decimus quintus: In secretario diacono inter presbyteros sedere non liceat, vel corpus Christi praesente presbytero tradere non praesumant. Quod si fecerint, ab officio diaconatus abscedat. Ex canone 13 Nicaenae synodi depromptum canonem istum perspicuum est: sed non ex alia versione quam Rufini, cui vigesimus iste est: Et ne diaconi, inquit, presbyteris praeferantur, neve sedeant in consessu presbyterorum, aut illis praesentibus Eucharistiam dividant, sed illis agentibus solum ministrent. Si vero minister nullus sit in praesenti, tunc demum etiam ipsis licet dividere. Aliter vero agentes abjici debent. Duo isti canones in eo conveniunt inter se, et ab aliis versionibus discrepant. 1. Quod neuter prohibet Eucharistiam presbyteris a diaconibus porrigi. 2. Quod uterque a diacono dividi Eucharistiam praesente presbytero, vetat. 3. [Col. 1124D] Quod multa praetermittunt de potestate consecrandi corpus Christi a qua sanctionis suae rationem sumunt sancti Patres. 4. Nihil habent de diaconis ante episcopos sacra mysteria attingentibus. 5. Nihil uterque de regula et consuetudine, quam contumaces illi diaconi infringere praesumebant. 1039 Quamobrem dubium non est quin Rufini canones in suo codice [Col. 1125A] tum haberent Arelatenses Patres cum sanctionem suam condebant.

Canon decimus sextus: Photinianos sive Paulianistas secundum Patrum statuta baptizari oportere: juxta hunc Nicaenum vicesimum primum versionis Rufinianae conscriptus est: Et ut Paulianistae, qui sunt Photiniani, rebaptizentur. Photinianos enim, qui a Photino Sirmiensi episcopo dicti sunt, a Nicaenis Patribus in causam vocari nemo dixerit, cum nondum exorti essent: nec eos revera commemorat vel Graeca editio, vel ulla versio Latina, excepta Rufiniana, a qua canon Arelatensis derivatus est, et Photinianis accommodatus.

XVII. An sola Rufiniana versio usu tunc recepta in Galliis.---Haec de Nicaenis canonibus a synodis Galliarum olim citatis vel relatis. Ex quibus indubitatum relinquitur Rufinianam versionem apud eas fuisse saepe saepius usurpatam. An sola fuerit, Rhegensis concilii an. Christi 439 canon tertius subdubitandi dat locum. Cum enim Armentarium in Ebredunensi Ecclesia male [Col. 1125B] ordinatum ad chorepiscopi munus relegaret, sequi se profitetur Nicaenum statutum: Liceat ei, inquit, unam parochiarum suarum Ecclesiam cedere, in qua aut chorepiscopi nomine, ut idem canon loquitur, aut peregrina, ut aiunt, communione foveatur. Sola Isidoriana versio et parochiae et chorepiscopi nomina simul in hoc canone usurpat: neutrum habet Rufinus: ut illam potius quam istius versionem ob oculos tunc habuisse Patres synodi videantur [(a) 1Kb] . Mendum ego putaverim Rufini textui inesse, nec ita legendum: Ut quaerat ei episcopi locum vacantem, hoc sit in ipsius potestate; sed potius: Ut quaerat ei chorepiscopi locum, etc. In episcopi enim cujuslibet potestate erat vacantem aliquam parochiarum suarum ecclesiam alteri commendare sub nomine chorepiscopi: at episcopi locum vacantem quaerere alteri, non item. Cum id in potestate 1040 comprovincialium episcoporum clerique [Col. 1126A] et plebis suffragiis, quae vel redimere, vel emendicare summum nefas. Utut sit, levis videtur hujus canonis difficultas, nec quae tot canonum auctoritatem possit elevare in quibus perspicuus est et indubitatus Rufinianae versionis usus quoad Nicaenos canones apud Gallicanas Ecclesias.

Quod vere aliarum Orientis synodorum usum attinet, Ancyranae citatum canonem habemus in Epaonensi synodo an. 517. Canone enim 31 de poenitentia homicidarum observari jubet quod Ancyritani, ut aiunt, canones decreverunt: sed ex qua versione non patet. Canones 65, 66, 67 et 68, Agathensi concilio subjuncti ex versione Laodiceni concilii, quae Isidoriana vocitatur, transcripti sunt; sed quo tempore, cujus auctoritate, an ab aliqua synodo Gallicana, an potius a famoso illo interpolatore Isidoro, ad haec usque tempora ignoratum est. Hoc apud eruditos ex antiquissimis plurimisque codicibus mss. constat, Agathensis concilii canones istos non esse, sed eis fuisse posteriori aevo annexos. Quamobrem ex eis [Col. 1126B] statuere non licet de versione quae a Gallis usurpata est usque ad sextum Christi saeculum jam completum.

Caeterum, ut obscura admodum videtur fuisse notitia canonum Nicaenorum in Galliis ante Rufini tempora, ita postmodum avide hausta, quae ab eo data est, illorum canonum versio in suo Eusebianae Historiae supplemento. Quod ne quis miretur, revocet in memoriam maximo semper in pretio fuisse Rufinum apud Gallos et omnes Occidentales (si Hieronymum excipias); atque imprimis acceptam fuisse ejus Historiam, qua primum Latinis innotuerant tot rerum ecclesiasticarum praeclarissima monumenta.

Plura de his alieno quadamtenus loco scribere nec convenit, nec vacat. Ad diligentiorem hujus materiae inquisitionem viros eruditos hac dissertatiuncula invitasse sufficiat.





BALLERINIORUM OBSERVATIONES In Dissertationem XVI Quesnelli de primo collectionis Dionysianae usu in Galliis.
[Col. 1125]


§ I. Dionysii collectio in Galliis nota et usu etiam aliquando recepta ostenditur ante Caroli Magni tempora.
[Col. 1125C]

De codicis Dionysiani usu in Galliis ante Caroli Magni aetatem cum quaeritur, ne aequivocatio fiat, duplex quaestio distinguenda est. Prima, num ille fuerit codex publicus, seu publica auctoritate editus, vel approbatus, omnium Ecclesiarum Gallicanarum usu receptus. Secunda, num fuerit codex privatus, qui ante Carolum Magnum in Gallias pervenerit, et, si non omnium, aliquarum tamen Ecclesiarum vel scriptorum usu aliquando saltem adhibitus sit. Primum cogitare vel suspicari inanissimum est. Nam neque Romae, ubi citius celebris exstitit, publicus, seu publica auctoritate probatus, sed privatus codex canonum diutius fuit; nec publicam auctoritatem obtinuit, nisi cum Hadrianus I summus pontifex ipsum Carolo Magno usui Galliarum tradidit. Vide Tract. de Collectionibus part. III, c. 1. Cum porro ante hoc tempus [Col. 1125D] nullus alius codex canonum publicus esset in Galliis, sed omnes essent collectiones privatae, quarum usus deficiente codice publico liber erat, uti probavimus part. II, cap. 10, sola superest secunda quaestio, num codex Dionysii inter privatas collectiones esset in Galliis ante aetatem Caroli Magni, ita ut eo aeque ac aliis privatis collectionibus uti liceret; et num eodem ante illud tempus Gallicani aliquando usi sint.

II. Quesnellus de publico codice qui olim in Galliis auctoritatem haberet, initio praemissae dissertationis loquitur; nullibi vero aliquem hujusmodi codicem [Col. 1126C] publica auctoritate editum aut confirmatum ibidem exstitisse probavit. Solum afferri possunt priscae Galliarum synodi ac episcopi Gallicani qui canones conciliorum aut constitutiones pontificum allegarunt. Licet vero hi canones vel constitutiones sumpti essent ex aliqua collectione, non tamen continuo sequitur has collectiones fuisse codices publicos: cum iidem canones et constitutiones satis auctoritatis haberent ex ipsis conciliis et pontificibus a quibus editi fuerant, nec publico codice indigerent. Hinc sane idem Quesnellus in antecedenti dissertatione, § 4, tria affirmat quae Gallicanae Ecclesiae praxim publico codice non indiguisse confirmant. Primo fatetur codices privatarum collectionum in Galliis 1043 plures fuisse. Quot enim codices, inquit, antiquarum collectionum ad PRIVATORUM HOMINUM, vel ad aliquarum Ecclesiarum USUM manu olim exarati plurimas pontificum Romanorum epistolas . . . . continent? Et aliquot etiam vetustissimos ejusmodi codices exempli gratia recenset. Secundo loquens de synodo III Aurelianensi, [Col. 1126D] quae Leonis epistolam 10 allegavit can. 3, codicem memorat tunc usurpatum per Gallias, ex quo epistolam ad episcopos Viennensis provinciae deprompserit: et licet paulo ante hunc codicem affirmaverit ad usum Gallicanum compactum; non tamen publicum agnoscit, haec scribens: Quae (Leonis epistola) nec in codice auctorato erat recepta. Codex auctoratus idem est apud Quesnellum ac publicus, seu publica auctoritate approbatus. Tertio inter sententias, quas a ratione usuque Ecclesiarum omnium, ac praesertim Gallicanae alienas reprobat, hauc refert; qua quis contenderet, [Col. 1127A] nec poluisse Ganos epistolam apostolicae sedis decreti nomine decorare, nisi Gallicano codici (id est publico) insertam. Si autem plures olim erant codices privati, quorum quidam adhuc supersunt; si pontificiae constitutiones, et similiter canones conciliorum exinde allegari poterant atque solebant; quid ergo toties ingerit codicem publicum auctoratum ac in auctoritate receptum, qui praeter privatas collectiones ante Carolum Magnum in Galliis fuisse nullo testimonio, indicio nullo probatur? Id quidem cohaeret cum ea ipsius thesi, qua alibi ad promulgationem exigit codicem publicum. Hanc vero thesim fusius expunximus not. 11 (Col. 907, not. c) ad dissert. 12, ac propterea nihil jam disputandum superest de codice publico, qui ante Dionysio-Hadrianeum nullo fundamento suffultus, inter mera commenta est computandus. Cum vero plures privatae collectiones ipso Quesnello fatente in usu fuerint apud Gallos, satis in rem nostram erit si inter has ante Carolum Magnum [Col. 1127B] locum habuisse saltem aliquando codicem Dionysii probare possimus.

III. Etsi Quesnellus affirmantem sententiam impugnans, in dissertatione optime probasset ea testimonia quae pro Dionysii codice in Galliis recepto producta fuerant, nihil favere huic sententiae; ad excludendum tamen ab iisdem Galliis hunc codicem nihil evicisset. Cum enim nullus apud Gallos esset codex publicus, solae collectiones privatae usui esse poterant: cumque hae plures essent, hac vel alia collectione uti cujusque arbitrio permittebatur. Testimonia, quae Quesnellus ad calculos revocavit, eorum sunt qui non Dionysianam, sed aliam collectionem adhibuere. Esto. Nunquid sequitur nullum Dionysii exemplum ante Caroli Magni aevum exstitisse in Galliis, et neminem Gallicanum eo usum fuisse? Alia quidem testimonia vel documenta nobis sunt explorata, quibus Dionysianam collectionem ea vetustiori aetate in Gallias transisse certissime credimus. Quesnellus in praemissa dissertatione § 12, ut probet Gallicanos ante [Col. 1127C] Caroli Magni aevum recepisse apostolicas constitutiones, vetustiores collectiones Gallicanas, etsi privato studio digestas, recenset, in quibus eaedem constitutiones describuntur. Earumdem ergo collectionum argumento nos quoque utemur pro Dionysii codice. Eaedem nimirum collectiones Gallicanae Carolo Magno anteriores, cum non semper ex antiqua versione, sed quandoque ex Dionysiana Graecarum synodorum canones receperint; hanc ante Caroli Magni imperium in Gallias invectam testantur. Nos, qui ex antiquioribus Gallicanis collectionibus unum codicem Vat. Palat. 574 inspeximus, insertam in eo vidimus ex Dionysio ipsius epistolam ad Stephanum, nec non canones apostolorum, et actionem 15 concilii Chalcedonensis. At P. Sirmondus, qui in editionem Conciliorum Galliae quamplurimas Gallicanas mss. collectiones expendit, idipsum in aliis atque aliis vetustis exemplaribus se deprehendisse in praefatione ad eamdem editionem his verbis diserte pronuntiat: [Col. 1127D] Quin et Dionysianam canonum translationem ignotam Gallis non fuisse priusquam ejus exemplaria a sede apostolica sub Carolo Magno acciperent, atque hac interdum usos esse, deprehendimus ex antiquissima collectione canonum e bibliotheca S. Benigni Divionensis, atque ex aliis ejusmodi Caroli aevo longe anterioribus, 1045 in quibus canones Graeci promiscue nunc ex Dionysiana, nunc ex veteri illa prisca (quam scilicet Isidorus postea recepit) proferuntur. Hoc collectionum Gallicanarum testimonium, quod exploratissimum est, vel solum sufficere debet: miramurque vehementer Quesnellum excussis caeteris hoc a Sirmondo productum vel non animadvertisse, vel praetermisisse: quin ex hac ipsa praefatione quae Dionysiani codicis usum in Galliis ante Caroli Magni imperium tam diserte astruit, ausum fuisse recensere Sirmondum inter eos qui contrariam sententiam defendunt.

IV. Divionensem collectionem, quam laudavit Sirmondus, inspicere non licuit. At duas alias collectiones [Col. 1128A] Gallicanas, aevo Hadrianeo anteriores, typis postea editas expendere potuimus, in quibus nonnulla ex Dionysio sumpta deprehendimus. Una est Herouvalliana, quam Jacobus Petit post Theodori Poenitentiale magna ex parte vulgavit, de qua vide quae in rem praesentem disseruimus in Tractatu part. IV, c. 7. Altera est collectio antiqua canonum poenitentialium e ms. Floriacensi nongentorum annorum edita a P. Edmundo Martene in Thesauro Anecdot., tom. IV, col. 31 et seqq. Hanc in Galliis lucubratam non solum ipse Gallicanus codex, verum etiam synodi quae in ea allegantur ostendunt, nec non titulus Statuta Ecclesiae antiqua, quem in solis Galliarum collectionibus invenimus. Anteriorem porro esse Adriano, ex eo patet quia digesta fuit vivente Gregorio juniore, ut manifeste ostendunt haec verba col. 37: Item ex decreto papae Gregorii minoris, qui NUNC Romanam catholicam gerit matrem Ecclesiam. Canonem recitat synodi Romanae sub eodem pontifice celebratae anno 721. Licet autem auctor hujus collectionis [Col. 1128B] in quibusdam Graecorum conciliorum canonibus eam versionem adhibuerit quae dein in Isidori codicem transiit, tamen Dionysii quoque interpretationem explorate exhibet in canone Neocaesariensi secundo, qui his verbis exprimitur col. 35: Canon Neocaesariensis. Mulier si duobus fratribus nupserit, abjiciatur usque ad mortem. Verumtamen in exitu propter misericordiam, si promiserit, quod facta incolumis hujus conjunctionis vincula dissolvat, fructum poenitentiae consequatur. Quod si defecerit, vir, aut mulier in talibus nuptiis, difficilis erit poenitentia in vita permanente. Ejusdem Dionysianae versionis est etiam canon 25 apostolicus, qui profertur col. 40. Praeterea col. 32 legitur: In concilio Hipponeregio. De poenitentibus. Secundum differentiam peccatorum episcopi arbitrio, etc., ut apud Dionysium can. 43. Est canon concilii Carthaginensis anni 397. Hipponiregiensi autem synodo ita adjudicatur, sicuti in collectione Herouvalliana eidem synodo ascribitur idem [Col. 1128C] canon cum aliis qui apud Dionysium leguntur post annotationem concilii Hipponensis. Vide Tractatum loco paulo ante allegato. Titulus quoque de poenitentibus Dionysianum titulum ei canoni praefixum exhibet. Haec tria Dionysianum codicem ab hujus collectionis auctore usurpatum evincunt.

V. Quid quod celebri Gallicanae collectioni Corbeiensi, quae sub medium sextum saeculum scripta fuit, Nicaenos canones ex Dionysii versione insertos indicat P. Coustantius in admonitione ad epist. 17 Innocentii, num. 4? ubi canonem octavum ejusdem versionis recitat: idipsumque vidisset etiam Quesnellus, si consuluisset eumdem codicem, quem in bibliotheca S. Germani conservatum laudat § 12, et collectionem vocat ad usum Gallicanae Ecclesiae concinnatam. Alii quibus facultas erit legendi alios codices et collectiones alias Gallicanas sexti vel septimi saeculi, idipsum invenient.

VI. Addere possumus codicem Vat. Palat. 577, qui [Col. 1128D] ipsam Dionysii collectionem canonum, seu primum ejus fetum continet. Hic codex ad Gallias pertinuit; scriptus autem fuit sub medium saeculum VIII, Carlomano et Pipino regnantibus, ut probavimus part. III, c. 1, § 3. Habes ergo exemplum Dionysiani codicis in Galliis ante Carolum Magnum, qui sane cum ab Adrianeis exemplaribus discrepet, antiquiorem originem praefert. Alii fortasse in bibliothecis Gallicanis aliqua aeque antiqua Dionysiana exemplaria invenient, quae ab Adrianeo codice non prodeunt. Antiquissimum exemplum puri Dionysii quod in bibliotheca Regia custoditur, a multis laudatur. Num ad aliquam 1047 Gallicanam Ecclesiam olim pertinuerit ignoramus. Postquam traditus fuit Carolo Magno codex Dionysii cum iis lectionibus et additamentis quae Adrianeam collectionem a pure Dionysiana distinguunt, multiplicatis Adrianeis exemplis, puri Dionysii codices sensim defecere. Hinc istorum raritas orta est, non vero ex eo quod nulla ejusmodi [Col. 1129A] exemplaria olim exstiterint apud Gallos, qui Dionysianam canonum versionem in memoratas collectiones Adriano anteriores nonnisi ex codicibus pure Dionysianis derivare potuerunt. Certe aliquod purum Dionysii exemplum apud Gallos olim fuisse liquet ex vetustissimo Gallicano codice Atrebatensi, qui Gallicanam collectionem hoc tomo editam continet. Hic enim codex in calce descriptam habet Dionysii epistolam ad Julianum presbyterum, uti testatur Pamelius in notis ad S. Cypriani librum de Unitate Ecclesiae. Haec autem epistola exstat in solis mss. codicibus puri Dionysii, nec in ullo Adrianeo invenitur. Codicem ergo pure Dionysianum in Galliis reperit et adhibuit librarius, qui eam epistolam in laudato Gallicano exemplo descripsit: idemque codex satis agnoscitur anterior Adriano, post quem manuscriptos libros pure Dionysianos obsolevisse exploratum est.

VII. Dionysii quidem exemplaria multo ante Adrianeum tempus in Hispaniam, Africam, Angliam, et [Col. 1129B] Hiberniam propagata fuisse certum est. Hispanica collectio septimo saeculo ineunte lucubrata, constitutiones pontificias, quae in Dionysio leguntur, cum iisdem titulis et divisione recepit. Circa idem tempus Cresconius in Africa ex Dionysio suam collectionem compegit. Egbertus in Anglia ante Carolum Magnum usus est codice Dionysii, ex cujus versione aliquot canones synodorum Graecarum suae collectioni inseruit, uti monuimus in Tractatu part. IV, c. 6. Ibidem etiam descripsimus perantiquam collectionem Hibernensem, in qua ex puro Dionysii codice nonnulla excerpta probavimus. Adde quod idem codex in Graeciam etiam pervenit. Hinc canones Ecclesiae Africanae ex Dionysio Graece redditi fuerunt; et haec Graeca versio in concilio Trullano laudata anno 692. Quis ergo dubitare queat quin collectio in longinquiribus etiam regionibus ante Caroli Magni regnum pervulgata viciniores Galliarum provincias penetraverit? Si autem ea quoque vetustiori [Col. 1129C] aetate puri Dionysii exempla fuerunt in Galliis, haec cujusque arbitrio usui fuisse negari non potest. Quod si in nulla antiquiori synodo, et praeter Gregorium Turonensem, de quo diximus col. 1113, not. c in dissertationem praecedentem, apud nullum Gallicanum scriptorem aliquid ex ipsis allegatum invenitur, inopiae documentorum tribuendum est. Collectiones autem vetustissimae Gallicanae, quae ex Dionysiano codice aliquid receperunt, usum ejus liberum probant, et cujuslibet scriptoris loco testimonium satis idoneum suppeditant.



§ II. Quibus versionibus usi sint Gallicani ante vel post editum ac receptum codicem Dionysii.

VII. In ea quaestione, quam § 15 proponit Quesnellus, quaenam canonum Graecorum versio usurpata esset in Galliis antequam Dionysiana reciperetur, certum quidem est quoad Nicaenos canones alicubi obtinuisse abbreviationes Rufini, ut idem Quesnellus [Col. 1129D] eodem loco statuit, et nos confirmavimus in Tractatu part. II, c. 10, § 2. Num vero hae solae abbreviationes quoad eosdem canones in usu fuerint, licet ille in dubium vocet § 16, integram tamen eorumdem canonum versionem in Galliis usitatam fuisse certum nobis est ex concilio Valentino anni 374. In hoc enim can. 3 habetur: Circa eorum vero personas qui se post unum et sanctum lavacrum vel profanis sacrificiis daemonum, vel infesta lavatione polluerint, eam censurae formam duximus esse servandam, ut his juxta SYNODUM NICAENAM satisfactionis 1049 quidem aditus non negetur, etc., ubi indicatur Nicaenus canon undecimus. Hunc sane canonem non in Rufini abbreviatione, quae nondum prodierat, sed in integra aliqua antiquiori versione ejus synodi Patres invenerunt. Quid? quod in iisdem Nicaenis canonibus non solum abbreviationes Rufinianas, verum et aliam integram ipsorum interpretationem prae oculis [Col. 1130A] fuisse auctori ejus collectionis Gallicanae quae Arelatensis II concilii nomine inscribitur, monuimus part. II, c. 10, § 2, n. 19.

IX. Quaenam porro esset haec integra versio qua Gallicani usi sunt; cum S. Hilarius in libro de Synodis, n. 84, et in fragmento 2, col. 643, editionis Veronensis, Nicaenum symbolum recitet ex ea antiquissima versione quae, statim post concilium Romam allata, Romanae Ecclesiae usui fuit; dubitari potest num haec etiam in canonibus apud ipsos veteres Gallos obtinuerit antequam Rufini abbreviationes ederentur. In concilio Valentino cum Nicaeni canonis sententia, non autem verba promantur, nihil exinde pro hac vel alia interpretatione elici potest. Solum ex Gallicanis documentis Rufino posterioribus certum fit apud Gallos eam antiquam versionem aliquando fuisse receptam, quae postea in Hispanicam, ac ex Hispanica in Isidorianam collectionem traducta, et Isidori nomine vulgata, Isidoriana vocari solet. In concilio enim Regensi anni 439, can. 3, Nicaenum [Col. 1130B] octavum decretum, ut Quesnellus fatetur § 16, iis verbis indicatur quae in ea sola versione leguntur. Mendum vero quod ille putavit Rufini textui inesse, solo ejus arbitrio ingeritur, ut idem decretum ad Rufinianas abbrevationes per vim revocetur. Id palam fit ex ipsa emendatione quam ille nullo ms. codice allegato ex ingenio substituit. Cum enim duae voces parochiarum et chorespiscopi in Regensi canone receptae antiquam illam versionem referentes Rufini abbreviationibus non congruant, unius tantum vocis chorepiscopi emendatio nequaquam sufficit ut idem decretum iisdem abbreviationibus aptetur, cum praesertim sola interpretatio Isidoriana praeter parochiae nomen etiam chorepiscopi vocem exhibeat. Adde quod ejus antiquae versionis usum comprobat etiam concilium Epaonense anni 517, in quo can. 31 de poenitentia homicidarum illud observari praecipitur, quod Ancyritani canones decreverunt, Nomen Ancyritani solius antiquae interpretationis proprium est: [Col. 1130C] nam in versione quae dicitur Prisca, iidem canones Ancyrenses, apud Dionysium vero Ancyrani vocantur. Adde vetustissimam collectionem Corbeiensem ab ipso Quesnello laudatam, in qua Graecarum synodorum canones, Nicaenis exceptis, eamdem antiquam interpretationem referunt. Idipsum deprehenditur in collectione hoc tomo edita quam in Galliis digestam probavimus. Alias perantiquas collectiones Gallicanas Fossatensem, Aniciensem, atque Remensem cum eadem versione Sirmondus memorat. Hinc in posterioribus synodis seu capitularibus eadem versio frequenter occurrit, ut notavit laudatus Sirmondus ad capitulare 1 anni 789, idemque Quesnellus confessus est in praemissa dissertatione, § 10.

X. Cum vero nullus esset apud Gallos certus codex publicus canonum, nulla quoque certa versio eisdem praescripta fuit. Hinc alii abbreviationibus Rufini in Nicaenis canonibus utebantur, alii antiqua versione Isidoriana, quam cum frequentius Gallicani codices praeferant, frequentiorem quoque fuisse ejus [Col. 1130D] usum negari non potest. Priscam nihilominus versionem a Justello editam, et a nobis hoc tomo recusam in Gallias pervenisse, eamque Gallicanos aliquando, sed rarius adhibuisse, demonstrat Gallicana collectio hoc tomo edita. In hac enim canones Chalcedonenses ex Prisca interpretatione exhibentur. Dionysianam quoque translationem ante Carolum Magnum allatam in Gallias, ibidemque aliquoties usurpatam antecedenti paragrapho vidimus. Cum vero neque per Adrianum I, qui Dionysianum codicem cum aliquot additamentis Carolo tradidit, neque per hunc imperatorem vetitum fuerit ne quis alio codice uteretur; antiqua illa versio etiam post hoc tempus aliquoties adhibita invenitur. Solum multiplicatis subinde et propagatis Adrianeis exemplaribus imperatoris ejus cura, qui Romanae Ecclesiae ac disciplinae amantissimus, sicut liturgicos ejus libros, ita et canonum codicem ab eadem Ecclesia quaerere, et in Gallicanarum usum diffundere [Col. 1131A] studuit; sensim frequentior esse coepit cum eodem Codice Dionysiana interpretatio, ut notavit Sirmondus, cujus testimonio 1051 has observationes concludere libet. Certum est illos (Gallos) Priscam illam (Isidoriam) libentius semper usurpasse, ejusque usum ad eadem usque Caroli Magni tempora frequentasse; idque declarat inter caetera capitulare [Col. 1132A] Aquisgranense Caroli ejusdem, quod totum Graecis antiquae versionis auctoritatibus refertum est, praeter quam in canonibus apostolicis, qui necessario ex Dionysiana citantur, quia alid tunc illorum versio nulla erat. Post haec vero sensim ab ea deflexere, codicemque canonum Dionysianae collectionis per Adrianum papam Carolo regi commendatum amplexi sunt.




[Col. 1131]
SANCTI LEONIS MAGNI SERMONES INEDITI,
Extracti ex bibliothecis Florentinis, edente A. B. Caillau presbytero societatis Misericordiae, una cum doctore Saint-Yves, ejusdem societatis.
(C,G,S)*



ADMONITIO.

Ex his sermonibus qui omnes in codicibus nomen sancti Leonis papae praeseferunt, alii sunt qui recte illi tribui posse videntur, alii qui ab ejus dicendi ratione evidenter recedunt. Ne autem, ut in nostra sancti Augustini editione factum est, nobis exprobretur audacia quaedam, qua nos omnibus sententiam nostram imponere voluisse nonnulli suspicati sunt, orationes istas, prout jacent in manuscriptis, lectorum oculis subjicimus, eorum sagacitati hoc operis relinquentes, ut quae vera sunt, ab iis quae spuria, proprio secernat judicio.



SERMO PRIMUS. In tempore jejunii [(1) 1Kb]
[Col. 1131B]

I. Dilectissimi nobis, fides vestra nos admonet religionis promere documenta. Hortamur namque ad [(2) 1Kb] jejunium, quod est recte viventibus devotionis augmentum, murus fidei, expugnatio pravitatis. Suademus etiam non solum a cibis esse, sed ab omnibus vitiis semper abstinendum. Nolite esse in comessationibus prodigi vel in ebrietatibus arrogantes; quoniam scriptum est in Salomone: Corpus quod corrumpitur, aggravat animam (Sap. IX, 15). Nec non et Apostolus ait: Carnis curam ne feceritis in desideriis vestris (Rom. XIII, 14). Abstinete vos ergo his diebus a saecularibus curis desideriisque carnalibus. Castigetur corpus, ut anima satietur. Roboratur enim spiritus, attenuata [Col. 1131C] parcimoniis carne. Nam deliciarum in victu vita praesens alitur, non futura, quoniam abundantiam rerum luxuria comitatur. Auferte a vobis invidias, simultates, maliloquia, contentiones, et universa semina peccatorum dissolvite. Violentarum laqueos actionum, et nodosa calumniarum argumenta cassate (sic). Praebete egentibus ac domesticis fidei mansionem. Chirographa iniqua dirumpite, ut non solum corpore, sed etiam spiritu, placita Deo jejunia celebretis.

II. Oportet quoque eleemosynarum semine, fructus nos proprii sperare jejunii. Scriptum est enim: Sicut aqua exstinguit ignem, sic eleemosyna exstinguit peccatum (Eccli. III, 33). Agendum est etiam, ut [Col. 1131D] non avaritiae studio, sed misericordiae cura videamur ab opulentis apparatis abstinere. Demus temporalia [Col. 1132B] pauperibus, ut perpetua nobis orationibus eorum munera praebeantur. Nam exigui panis aerisque commercio peccatorum nobis confertur impunitas. Sciendum est etiam quia sicut debiles multos, ita pauperes Dominus fecit, quatenus sit Dominum rogandi necessitas, ut qui nihil horum passus es, timeas ne forte patiaris. Pasce igitur qui sanus es, debilem, tanquam vicariae calamitatis exemplum. Pasce igitur pauperem dives, cujus forsitan portionem a Domino Deo nostro ut eum pasceres accepisti. Pasce jejunum [(3) 1Kb] , ne pars ejus tibi sublata detur alio largienti. Pasce fame morientem; quisquis enim servare pascendo hominem poteras, si non paveris, occidisti.

III. Anticipentur etiam tacentum desideria mendicorum, quoniam legimus: Beatus qui intelligit super [Col. 1132C] egenum et pauperem, in die mala liberabit eum Dominus (Psal. XL, 2). Demus itaque alimoniam egentibus, antequam petant, ne prae nimia necessitate clamando, cunctantes nos exigere videantur. Praebeamus eis collatorum nobis coelestium munerum vel aliquam portionem, ne poenales ob segnitiem feneratori nostro reddamus usuras. Cogitemus illum divitem, qui propter micas panis, guttam aquae petiit, nec accepit. Recolamus viduam illam quae in gazophylacio duo aera mittendo, totum quem habuit Deo obtulit victum. Et nos fratribus, vel quod nobis superat, demus. Nec sane tristes et hypocritae divina debemus exercere mandata, sed agamus gratias Deo, nostrae largitatis [Col. 1132D] auctori, ut orantes assidue praebeamus egentibus substantiam vitae temporalis, ut vitam consequamur [Col. 1133A] aeternam, praestante Domino nostro Jesu Christo, qui vivit et regnat in saecula saeculorum. Amen.



SERMO II. De passione Domini [(1) 1Kb] .

I. Post illam humanae praevaricationis primam et universalem ruinam ex quo per unum hominem peccatum intravit in hunc mundum, et per peccatum mors (Rom. V, 12), nemo jam diaboli dominationem, nemo vincula dirae captivitatis evaderet nec cuiquam aut reconciliatio ad veniam, aut reditus pateret ad vitam, nisi coaeternus, et coaequalis per omnia Deo Patri Filius Deus, etiam hominis esse filius dignaretur [(2) 1Kb] , et pro omnium hominum [(3) 1Kb] redemptione et salute carnaliter in cruce suspenderetur. Totius enim humani generis haec fuit causa redemptionis et salutis, [Col. 1133B] quod ipse Deus in homine vere passus, vereque mortuus est, vereque surrexit a mortuis, et vere hominibus credentibus sibi, et in voluntate ejus morientibus regni coelestis januas aperiret, atque nos ab aeterna morte et punitione redimeret. Multas enim atque diversas pro nobis sustulit injurias, non suis exigentibus culpis, qui nullum unquam peccatum fecit, sed nostra tantum necessitate; quia tam duris fuimus vinculis catenati, et in tam profundum mortis barathrum devoluti, ut [(4) 1Kb] nisi per ejus clementiam immensam, per ejusque humanam passionem et mortem, non possemus absolvi [(5) 1Kb] . Nisi ipse pretioso sanguine redimeret, nisi ipse morte sua aeterna a nobis auferret supplicia [(6) 1Kb] , nisi ipse diaboli vires frangeret, atque ad coelestia secum regna perduceret, [Col. 1133C] et nobis omnibus iter suave ac leve volentibus in sua voluntate permanere ad [(7) 1Kb] coelestia regna donaret.

II. Quapropter, fratres charissimi, quid nobis pro tantis beneficiis Dei agendum est, nisi ut moriamur mundo, et concupiscentiis ejus, mortificantes in nobis carnalia desideria in vigiliis, in jejuniis, in castitate, in tolerantia adversitatis, in perseverantia totius bonitatis, in orationibus nosmetipsos Deo jugiter commendemus. Poenitendo, deflendo, atque confitendo peccata nostra eleemosynisque nos ab aeternis suppliciis redimentes, ut ita divina ope suffulti, illic ubi nos sua morte reduxit misericors Dominus Deus noster, in aeterna mereamur beatitudine permanere, praestante Domino nostro Jesu Christo, cui est honor [Col. 1133D] et gloria in saecula saeculorum. Amen.



SERMO III. De Pascha [(8) 1Kb] .
[Col. 1134A]

I. Scripturam quidem Hebraici exitus [(9) 1Kb] , et verba mysterii, dilectissimi fratres, audistis; quomodo Agnus immolatus est, quomodo plebs salvata est; et quomodo Pharao per mysterium verberatus est. Intelligite, dilectissimi, quemadmodum sit novum ac vetus, temporale et aeternum, corruptibile et incorruptum, mortale et immortale Paschae mysterium. Vetus quidem secundum legem, novum autem secundum Verbum [(10) 1Kb] ; temporale per exemplar, aeternum per gloriam [(11) 1Kb] ; corruptibile propter victimam pecudis, incorruptibile propter Domini vitam; mortale propter sepulturam, immortale propter resurrectionem; vetus quidem lex, novum autem est verbum. Temporale [Col. 1134B] [(12) 1Kb] exemplar, sed sempiterna [(13) 1Kb] est gratia; corruptibiles oves [(14) 1Kb] , incorruptibilis Dominus. Nam [(15) 1Kb] comminutus ut agnus, sed resuscitatus ut Deus. Etenim ut ovis ad victimam ductus est, sed non erat ovis; Et sicut agnus sine voce (Isai. LIII, 7), sed non erat agnus. Illa enim in figura fiebant, haec verius reperiuntur. Pro agno enim Dominus factus est, et pro pecude homo, homo autem Christus, in quo capiunt omnia. Esaias autem ait: Sicut ovis ad occisionem ductus est, et sicut agnus coram tondente se, sine voce, sic non aperuit os suum. In humilitate judicium ejus sublatum est. Generationem autem ejus quis enarrabit (Ibid. 7, 8)? Multa quidem et alia plurima a prophetis praedicta sunt, in Pascha [(16) 1Kb] , mysterium Jesu Christi, cui gloria in saecula saeculorum. Amen.

[Col. 1134C] II. Ipse enim adductus ut agnus, et occisus ut ovis, veluti ab Aegypto, nos a mundi cultu [(17) 1Kb] redemit, et salvavit nos de manu diaboli, quasi de manu Pharaonis; et consignavit animas nostras proprio spiritu, et membra corporis nostri suo sanguine pretioso. Hic est qui confusione mortem induit, et diabolum in planctum [(18) 1Kb] constituit. Hic est qui iniquitatem percussit et injustitiam, sicut Moyses Aegyptum sterilitate [(19) 1Kb] damnavit. Hic est qui nos eripuit de servitute ad libertatem, de tenebris ad lucem, de morte ad vitam, a tyrannide ad regnum perpetuum. Hic est qui in multis multa sustinuit; hic est qui in Abel occisus est, et in Isaac pedibus colligatus est, et in Jacob peregrinatus est, et in Joseph venundatus est, et in Moyse [(20) 1Kb] obvolutus est, et in amne a matre expositus, [Col. 1134D] et in agno jugulatus, et in David persecutus, et [Col. 1135A] in prophetis exhonoratus. Hic est qui in terra sepultus est, et resurgens a mortuis ad coelorum excelsa conscendit. Hic est agnus sine voce; hic est qui de grege assumptus est ad victimam, qui vespere immolatus est, qui nocte sepultus est. Hic est Jesus Christus Dominus noster qui resurrexit a mortuis, et de inferiore sepulcro hominem resuscitavit ad vitam. Hic itaque in medio Jerusalem interemptus est. A quibus? Ab Israel. Quam ob causam? Quia claudos eorum curavit, et leprosos mundavit, et caecos illuminavit, et mortuos suscitavit.

III. Quid fecisti [(1) 1Kb] , Israel, tam novam injustitiam? Ignobilitasti eum qui te nobilem fecerat; ignominiasti eum qui te glorificaverat; reticuisti eum qui te praedicaverat; occidisti eum qui te vivificaverat [(2) 1Kb] . Nonne [Col. 1135B] scriptum est: Non effundas sanguinem innocentem, ne pessime moriaris (Jer. XXII, 3)? Ergo, inquit, Israel, hoc fecisti [(3) 1Kb] , quia pati eum oportuit (Act. XVII, 3). Erras, o Israel, cum taliter sapis. Pati eum oportuit, sed non per te; oportuerat eum contumeliis affici, sed non per te; oportuerat eum in cruce [(4) 1Kb] suspendi patibulo, sed minime per tuam dexteram fieri debuit. Hac, o Israel, voce ad Dominum clamare debueras: O Domine, si voluntas tua ita decrevit ut tuus Filius patiatur, sed minime per me patiatur. Plane ab alienigenis [(5) 1Kb] dijudicetur; ab incircumcisis, a quolibet tyranno clavis configatur. Absit ut per me hoc piaculum perpetretur. Hac, o Israel, voce, proclamare minime voluisti, nec inferre in Dominum tuum manus proprias pepercisti. Non es [(6) 1Kb] veritus [Col. 1135C] opera ejus; nullam tibi incussit verecundiam [(7) 1Kb] cum manus arida proprio corpori restituta esset incolumis. Neque cum obturati oculi patefacti fuissent, nec cum dissoluta membra per ejus consolidata sunt vocem. Sed neque recens illud erubuisti miraculum, quod jam quatriduanus [(8) 1Kb] mortuus ad vocis ejus imperium de sepulcro surrexit.

IV. O Israel, tanta mirabilia Christi vidisti, et semper in infidelitate permansisti. Te [(9) 1Kb] quidem, universa haec praetervolans, ad necem Domini [(10) 1Kb] praeparasti. Parasti ei acutissimos clavos, testes mendaces, fel quoque et gladium, ut homicidae latroni. Intulisti etiam verbera ejus corpusculo, et in capite ejus coronam spineam posuisti, et manus ejus illas bonas, quae te de humo plasmaverant, vinculis colligasti; et [Col. 1135D] bonum illud os ejus, per quod tu cibatus es vita, e [Col. 1136A] contrario [(11) 1Kb] felle cibasti. In magna diei festivitate tuum Dominum peremisti. Et tu quidem epulis fruebaris, ille autem famis patiebatur esuriem; tu bibebas vinum et panes edebas, ille autem fel et acetum; tu eras splendidus corpore, et ille confectus [(12) 1Kb] moeroribus; tu exsultabas, et ille tribulabatur; tu psallebas, et ille dijudicabatur [(13) 1Kb] ; tu choros ducebas, et ille in tumulo condebatur [(14) 1Kb] ; tu quidem in mollitie strati jacebas, ille autem in sepulcro et loculo. O Israel impiissime, quid hanc novam injustitiam perpetrasti? Novis [(15) 1Kb] tuum Dominum subjiciens passionibus peremisti, dominatorem [(16) 1Kb] tuum, factorem tuum qui te honoravit, qui tibi Israel nomen imposuit. Tu autem Israel nequaquam inventus es, neque vidistit [(17) 1Kb] Dominum, nec Deum intelligere voluisti.

[Col. 1136B] V. Nesciebas, o Israel, quoniam hic est primogenitus Dei, qui ante luciferum genitus est? Hic est, qui te in Aegyptum perduxit, atque ibi te conservans alimentum exhibuit. Hic est, qui ad te transmissus est, qui patientes tuos curavit, qui mortuos suscitavit. Hic est, in quem inique gessisti, quem trucidasti. Hic est, quem vendidisti. Idcirco, o Israel, quia [(18) 1Kb] super Dominum non contremuisti, impugnatus ab hostibus contremuisti. Super Dominum non formidasti, super Dominum non ejulasti [(19) 1Kb] , super mortuos filios ejulasti. Quia [(20) 1Kb] dereliquisti Dominum, nec invenieris ab eo; allisisti Dominum, et tu quoque ad terram allideris [(21) 1Kb] . Et tu quidem jaces in terra, ille autem surgens a mortuis transvectus est ad altitudinem coeli [(22) 1Kb] .

[Col. 1136C] VI. Nunc ergo venite, universae familiae hominum, qui estis commixtae [(23) 1Kb] delictis, et remissionem accipite peccatorum. Dicit enim vobis Dominus [(24) 1Kb] : Ego enim sum vestra remissio, ego pascha salutis, ego agnus, qui pro vobis sum jugulatus [(25) 1Kb] ; ego vestra redemptio, ego vita, ego vestra sum salus, ego vestra resurrectio. Ego vester sum rex, ego vos resuscitabo per dexteram meam. Hic est Dominus noster, qui fecit coelum et terram; qui in ligno suspensus est, qui in terra sepultus, qui resurrexit a mortuis, ascendit ad celsa coelorum, et vivit et regnat cum Patre et cum Spiritu sancto in saecula saeculorum. Amen.



SERMO IV. De Pascha II [(26) 1Kb] .

[Col. 1136D] I. Licet omnes solemnitates, dilectissimi, quae in [Col. 1137A] Ecclesiis pro Dei honore [(1) 1Kb] celebrantur, sanctae sint atque venerabiles, tamen hodierna Dominicae resurrectionis dies peculiarem festivitatem habet. Ideo utique, quia omnes alii dies viventium in se tantum continet gaudium, haec etiam laetitiam defunctorum. Communis ergo est infernis simul ac supernis ista festivitas, quia resurgens Dominus a mortuis, et illic festivitatem dedit, ubi mortem vicit, et istic, ubi victor a morte remeavit. Et ideo bene Psalmista loquitur de hac peculiariter die dicens: Haec dies quam fecit Dominus; exsultemus et laetemur in ea (Psal. CXVII, 24). Annuntians enim Dominicam resurrectionem non supernis tantum, sed infernis, diem salutiferae exsultationis indixit; quia descendente in tenebrosam inferorum caliginem [(2) 1Kb] Domino etiam illic [Col. 1137B] tunc absque dubio dies splendidissimus fuit, ubi salvator illuxit. Unde pulchre evangelista q. lect. Et illud, inquit, in tenebris lucet, et tenebrae eam non comprehenderunt (Joan. I, 5); quia licet, et in tenebris Dominus ascenderit, tenebrarum tamen obscura non sensit. Tenuit in illo noctis horrore [(3) 1Kb] inviolabilem majestatis suae splendorem lux sempiternae naturae, ac sic non lux a nocte, sed nox a luce superata est.

II. Laetemur ergo, dilectissimi, et exsultemus in Domino. Hodie enim nobis data est a Domino lux salutis, secundum illum quod idem Psalmista in consequentibus ait: Deus Dominus, et illuxit nobis (Psal. CXVII, 22). Et quid adhuc addidit: Constituite, inquit, diem solemnem in confrequentationibus usque ad [Col. 1137C] cornu altaris (Ibid.). Completum etiam hoc hodie in Ecclesia Dei video, nam cum usque ad cornu altaris omnia religiosis conventibus plena sint, ista Scripturam sacrae Ecclesiae plenitudo complevit. Dies ergo hic, dilectissimi, dies est resurrectionis et vitae. Facit eum per Quadragesimam gratiorem delectabilior gratulatio, quia ad tristitiam rerum juncti sunt dies remissionum, ut patientiam utique statim remuneratio consequatur, secundum illud: Qui seminant in lacrymis, in gaudio metent (Psal. CXXV, 5). Quicunque ergo seminastis in lacrymis, capite praemia exsultationis. Sciat se unusquisque quo majora seminavit semina fletuum, majores [(4) 1Kb] fructus capere gaudiorum. Species ergo futurarum beatitudinum [(5) 1Kb] jam in praesentibus continetur. Sicut enim nunc est relaxatio [Col. 1137D] post strictionem [(6) 1Kb] , sic et in futuro erit requies post laborem.

[Col. 1138A] III. Unde obsecro, dilectissimi, cum universa Ecclesia [(7) 1Kb] , praecipue vos qui in novam salutem regenerati [(8) 1Kb] candida indumenta sumpsistis, ut munus quod accepistis, purum immaculatumque teneatis, ut nitorem vestri habitus etiam in conversatione servetis, et tam candida sint corda vestra quam vestimenta vestra. Audistis evangelistam dicentem hodie quod quicunque in Deum credunt, ii filii Dei sunt. Dedit enim eis, inquit, potestatem filios Dei fieri, his qui non ex sanguinibus, neque ex voluntate carnis neque ex voluntate [(9) 1Kb] viri, sed ex Deo nati sunt (Joan. I, 12). Ergo, et vos non estis nunc ex carnis conceptu editi, sed ex Deo Patre generati. Superest ut conservetis per sanctae vitae conversationem sanctae originis dignitatem, et vere juxta id quod Apostolus ait: Sicut modo geniti [Col. 1138B] infantes rationabile [(10) 1Kb] sine dolo lac concupiscite, ut in eo crescatis in salutem (I Petr. II, 2). Et pax Dei quae exsuperat omnem sensum custodiat corda vestra, et corpora vestra (Philip. IV, 7) per Dominum nostrum Jesum Christum, cui est honor et gloria in saecula saeculorum. Amen.



SERMO V. In natali sancti Pauli [(11) 1Kb] . (Dictus apud ejus Ecclesiam.)

I. Gemina hodiernae festivitatis nobis, fratres charissimi, renovantur gaudia, dum annua Doctoris mundi percolimus natalitia. Unde exsultantes in Deo et immensas ejus ineffabili majestati referentes laudes, ingenti laetitia gratulemur, et nimirum affluentissima jucunditate laetari oportet, quia quoties sanctorum [Col. 1138C] memoria celebratur, nimio fidelium mentes gaudio replentur, et spiritualibus admodum profectibus illustrantur, in id quod eorum praesentia adesse non ambigitur. Convenientibus ergo nobis, charissimi, huic sacratissimae aulae eumdem in medio nostrum egregium praedicatorem assistere [(12) 1Kb] et spirituali atque invisibili quodammodo pariter nobiscum in hac ejus celeberrima solemnitate credimus gratulari. Et ideo nulla debet, dilectissimi, quemquam Christianorum ad occurrendum huic venerandae ecclesiae, ubi sanctum ejus quiescit corpus, desidia irretire torporis, praecipue autem cuncti Romanae urbi et finitimis commorantes regionibus; quam totam [(13) 1Kb] accelerare prae omnibus congruit, nam [(14) 1Kb] si universi de extremis mundi partibus, neque austeritatem [Col. 1138D] acerrimi itineris, neque prolixitatis terrae spatia metuentes, eo quo [(15) 1Kb] valent tempore, apostolorum [Col. 1139A] devote se praesentari inhiant liminibus [(1) 1Kb] , quid Romani cives excusationis proferre in eo quod [(2) 1Kb] praesentialiter assistentes dissimulant saltem in eorum occurrere festivitate, dum eorumdem apostolorum precibus defensionis tueri noscuntur ope.

II. Hesterno quippe die [(3) 1Kb] , quo ipsi apostolorum principes martyrio sunt coronati, devotissimo affectu in ecclesia beati Petri apostoli properantes ejus celebravimus solemnitatem; etenim oportebat ut ejus qui principatum promeruit adipisci apostolatus, prius celebraretur festivitas. Hodie vero doctoris gentium et totius mundi illuminatoris natalitia colimus. Nam licet pariter ambo martyrii bravium sumpserint, propter confluentis tamen populi frequentiam in illum diem beati apostoli Pauli festum [(4) 1Kb] inerat ratio [Col. 1139B] transferendi; ut sicut in beati Petri aulam universa convenit multitudo, ita in ejus coapostoli Ecclesiam [(5) 1Kb] eadem pariter annexa conflueret populi congregatio, aequaliterque omnibus inesset laetandi devotio. Et ecce plures aut desidiae [(6) 1Kb] , aut saecularibus dediti curis, ad hanc distulerunt praestantissimi beati Pauli advenire aulam. Quapropter, fratres charissimi, abjicienda est omnis mundana cogitatio [(7) 1Kb] et temporalis lucri desideria respuenda, eoque omnes quo valemus annisu ad celebrandam sanctorum memoriam, maxime beatorum Petri et Pauli apostolorum principum natalitio [(8) 1Kb] occurrentes. In amborum ecclesias devote pariter aggregati conveniamus, ut sicut pares eos honorum infula divina illustravit dignatio, illos sic habeat in solemnitatibus devotio.

[Col. 1139C] III. Hic enim beatissimus prius quidem Saulus et postmodum Paulus, prius inquam persecutor, postmodum praedicator, Judaicae crudelitatis infectus saevitia, nimia ferocitatis adversus Christianos exardescebat insania. Nam sicut in Actibus apostolorum continetur, accepta a principibus sacerdotum potestate ut si quos cultores [(9) 1Kb] Christianae religionis invenire potuisset, vinctos in Jerusalem deduceret, ibat fremens, magna irreptus saevitia, et subito coelestis radii splendore illustratus ac perterritus audivit vocem de coelo dicentem sibi: Saule, Saule, quid me persequeris? Durum est tibi contra stimulum calcitrare (Act. IX, 4); et protinus cadens in terram oculorum lumen amisit. O magnae pietatis omnipotentis Dei nostri benignitas! O inaestimabilis longanimitatis misericordia! [Col. 1139D] Modicum eum perterruit, ut multipliciter consolaretur.



SERMO VI. De Annuntiatione beatae Mariae virginis [(10) 1Kb] .
[Col. 1140A]

Virginalis hodie solemnitas [(11) 1Kb] linguam nostram, fratres, ad praeconium vocat, et in praesenti vita, his qui convenerunt, provisor utilitatis efficitur; et valde competenter. Castitatis enim mater est [(12) 1Kb] et feminei gloria sexus. Propterea quae in tempore mater est, semper virgo permanet. O quam concupiscibilis congregatio! Ecce enim et terra et mare munera [(13) 1Kb] Virgini offerunt. Illud [(14) 1Kb] quidem nubibus dorsum tranquille [(15) 1Kb] substernens, imbrem effundit; haec gradientium sine impedimento dirigens vestigia, coelitus munera confert. Gaudent enim naturae et mulieres honorantur, atque corruscat humanitas. Ubi enim abundavit peccatum superabundavit et gratia [Col. 1140B] (Rom. V, 20). Convocavit nos beata Maria, immaculatum virginitatis ros [(16) 1Kb] , rationalis secundi Adam [(17) 1Kb] paradisum, officina unitionis naturarum, solemnitas salutaris commutationis, thalamus in quo Verbum desponsatum est carne animatum, naturae rubus, quem divini partus ignis combussit. Vere levis [(18) 1Kb] nubes, quae eum quem [(19) 1Kb] cherubim et seraphim contremiscunt, cum corpore portavit. O coelestis imber! O purissimum vellus, ex quo Pastor ovium indutus est! Maria mater et ancilla, virgo et coelum, sola Deum et hominem ferens. Fons terribilis, dispensationis tela, in qua ineffabiliter incarnationis nexta est tunica, cui operi [(20) 1Kb] quidem superspector Spiritus sanctus est, textrix autem altissimi obumbrans [(21) 1Kb] virtus; vestit autem antiquum Adam indumento [Col. 1140C] florido. Haec sancta et immaculata caro est. Sed et radius hujus telae admirabilis gratia [(22) 1Kb] exstitit; artifex vero quod per obedientiam insiluit, verbum Dei. Nam quis vidit vel quis audierit quomodo in sacra sanctae Virginis vulva incircumscriptus Deus habitavit, et quem coelum non capit, venter beatae Virginis cepit [(23) 1Kb] . Natus est ex muliere Deus, sed non nudus, et homo non purus. Et quia natus est, veteris hominis peccatum auferens, portam salutis ostendit. Ubi enim serpens per inobedientiam venenum effudit, ibi Verbum per obedientiam ingrediens templum vivificum plasmavit. Unde primus peccati discipulus Cain emersit, inde generis nostri liberator Christus sine semine pullulavit. Non erubuit amator omnium mulieris dolores [(24) 1Kb] ; unde emerat negotiatio quae agebatur. [Col. 1140D] Non coinquinatus est, habitans, quam ipse sine contumelia condiderat. Si non virgo mansit [Col. 1141A] mater, purus homo est qui natus est, et non mirabilis partus; si autem et post partum virgo permansit, ille ineffabiliter natus est, qui sine prohibitione januis clausis ingressus est, cujus conjunctionem naturarum Thomas exclamavit dicens: Dominus meus et Deus meus (Joan. XX, 28). Non erubescas, o homo; ipse nobis factus est occasio salutis. Si non ex muliere nasceretur, nequaquam moreretur; si non moreretur carne, nequaquam per mortem destrueret eum, qui habebat mortis imperium, id est diabolum (Hebr. II, 14). Non est injuria [(1) 1Kb] architecto manere in his quae ipse aedificavit. Nam sicut non [(2) 1Kb] coinquinat figulum lutum renovantem id quod plasmaverat, sic non coinquinat incontaminabilem sacro ex Virginis ventre procedere. Quam enim dum plasmaret non [Col. 1141B] [(3) 1Kb] coinquinatus est, per ipsam transiens non pollutus [(4) 1Kb] est. O uterus in quo communis libertatis cautio composita est! O venter [(5) 1Kb] in quo contra mortem [(6) 1Kb] fabricata sunt arma! O area, in qua naturae agricola Christus, sicut spica, sine semine pullulavit! O templum in [(7) 1Kb] quo Deus factus est sacerdos, non naturam commutans; sed eum qui secundum ordinem est Melchisedech miseratus, indutus est: Verbum enim Dei caro factum est (Joan., I, 14); etsi Judaei non credunt partum, Deus hominis formam indutus est; etsi pagani detrahunt miraculo incarnationis judicium manifestum est; propter hoc enim et Judaeis scandalum, et gentibus stultitia est (I Cor. I, 23). Mysterium resonat, quia ultra rationem est miraculum. Si non Verbum habitasset in utero, nequaquam caro [Col. 1141C] sederet super thronum. Si ideo injuria fuisset in vulvam ingredi, et angelis injuria esset hominibus ministrare. Qui enim est secundum naturam, utpote Deus, impassibilis, propter misericordiam factus est multarum passionum. Nonne ergo ex proventu factus est Deus Christus? Absit. Propter miserationem, quemadmodum credimus, factus est homo; hominem enim Dei factum praedicamus [(8) 1Kb] , sed Deum incarnatum confitemur. Propriam ancillam conscripsit matrem, qui secundum essentiam sine matre est, et secundum dispensationem sine patre; si purus homo est, non est sine patre [(9) 1Kb] , habet enim patrem. Nunc autem idem ipse sine matre ut plasmator, sine patre autem ut plasmatus. Erubesce vel appellatione archangeli, o homo, qui Mariae evangelizavit. Gabriel [Col. 1142A] dicitur: quid [(10) 1Kb] autem interpretatur Gabriel? beatissimae virginis (filius) Deus et homo [(11) 1Kb] . Ergo quia is [(12) 1Kb] qui ab ipso evangelizabatur, Deus erat et homo, praecessit appellatio, ut crederetur dispensatio. Disce causativum praesentiae, et glorifica virtutem incarnati, multum in hac re debebat genus humanum, et deficiebat debitum. Per Adam omnes [(13) 1Kb] peccatum conscripsimus, per quem et servos nos retinebat diabolus instrumenta nostra proferens tantum scientia corporis (sic), stabat malus omnium falsarius, concutiens contra nos debitum, et postulans ex judicio [(14) 1Kb] . Erat igitur necessarium unum e duobus, aut omnibus importari ex judicio mortem, quia omnes peccaverunt, aut talem dari in compensationem qui totius redemptionis justificatio existeret. Et homo [Col. 1142B] quidem salvari non poterat, subjacebat enim debito [(15) 1Kb] . Angelus redimere non valebat, deficiebat enim in tali liberatione. Tantum eum, qui sine peccato erat, pro peccatoribus mori oportebat; ipse enim solus relictus est ad mali solutionem. Quid ergo? ipse qui universam naturam mutat, te duxerat ut Deus, et qui in nullo bonitatis deficiebat, adinvenit adjudicatis vitam decorissimam et mortis solutionem certissimam, quia [(16) 1Kb] homo sicut et nos. Sermo enim interpretari miraculum non potest. Moritur itaque qui homo factus est, et hoc liberat quod exciderat [(17) 1Kb] secundum Paulum dicentem: In quo habemus redemptionem per sanguinem ejus et remissionem peccatorum (Coloss. I, 14). O stupenda res! talis [(18) 1Kb] negotiatus est inmortalitatem [(19) 1Kb] , et [Col. 1142C] ipse enim erat immortalis. Talis enim alter secundum dispensationem nec erat, nec factus est, nec est, nec erit. Solus iste ex Virgine natus est Deus [(20) 1Kb] et homo, non solum quae contra poni et appretiationem afferre [(21) 1Kb] possit, habens dignitatem ad multitudinem eorum [(22) 1Kb] , sed etiam omnibus sententiis supereminentem; in hoc quidem quod filius erat, id quod incommutabile est ad patrem conservans, in hoc autem quod conditor, id quod virtutis est, indeficienter habens; in amore autem miserandi, et quae compassionis sunt, sine ulla publicans dilatione [(23) 1Kb] . In hoc vero quod sacerdos [(24) 1Kb] , id quod ad reparationem erat, digna fide afferens, quorum nihil simile inveniet quis in aliquo aut vicinum aliquando. Attende enim ejus in hominibus amorem [(25) 1Kb] ; voluntarie [Col. 1143A] adjudicatus est, et se crucifigente [(1) 1Kb] eam quae erat mortem dissolvit, et convertit perimentium [(2) 1Kb] se iniquitatem in iniquorum salutem. Hominis igitur pueri salvare posse non erat, etenim ipse indigebat salvari [(3) 1Kb] , secundum Paulum dicentem: Omnes enim peccaverunt, et egent gratia [(4) 1Kb] Dei (Rom, III, 23). A diabolo peccatum ducebat, quia diabolus ei mortem exportabat in magno periculo, eamque circa nos callide subintroducebat, et jam [(5) 1Kb] inpossibilis erat solutio mortis. Denique qui missi fuerant a coelesti medico eam accusabant, unde videntes quidem ipsi [(6) 1Kb] prophetae ultra humanam artem rem esse, ad coelestem medicum exclamabant. Et hic quidem dicebat: Domine, inclina coelos tuos et descende (Psal. CXLIII, 5). Alius: Sana me, Domine, et [Col. 1143B] sanabor (Jerem. XVII, 14). Alter clamabat: Excita potentiam tuam et veni, ut liberes nos (Psal. LXXIX, 3). Alius dicebat: Heu! me, anima, quia periit misericors a terra (Mich. VII, 1, 2). Alter: Si vere Deus habitavit cum hominibus [(7) 1Kb] (III Reg. VIII, 27). Alius: Cito apprehendit nos misericordia tua, Domine (Psal. LXXVIII, 8). Item alter: Deus, in adjutorium meum intende, Domine, ad adjuvandum me festina (Psal. LXIX, 2). Alius: Qui venturus est, veniet et non tardabit (Habac. II, 3). Alter: Erravi sicut ovis quae perierat, require servum tuum, Domine (Psal. CXVIII, 176). Non despexit igitur diu naturae oppressionem, qui naturaliter exstat rex et Deus. Sed venit qui semper aderat et exsolvit redemptionem proprio sanguine, ac dedit pro genere humano in compensationem [Col. 1143C] mortis, quod ex Virgine indutus fuerat, corpus, et redemit mundum ex maledicto legis, de quo clamabat et Paulus: Christus nos redemit de maledicto legis (Gal. III, 13). Hominum enim natura peccato decepta serviebat. Qui enim redemit nos non purus homo est, o Judaee, sed nec Deus nudus, corpus enim habuit. Omnia haec si non indutus esset, me non salvasset [(8) 1Kb] . Sed qui in utero Virginis sententiam tulerit, indutus est reum. Ibi terribilis illa facta est commutatio; dans enim se Christus accepit carnem, et idem ipse cum virgine ex virgine; et hic idem obumbravit eam, hic autem incarnatus est ex ea: si alter Christus, et alter Deus Verbum, non jam Trinitas, sed quaternitas. Non disrumpas dispensationis tunicam, quae desuper contexta est. Non sis doctor [Col. 1143D] Arii; impius ille sententiam dividit, tu unitatem non patiaris conscindi. Quis enim apparuit in tenebris et umbra mortis sedentibus (Isa. IX, 2) homo, et quomodo? quia in tenebris degebant secundum Paulum dicentem: Qui eripuit nos de potestate tenebrarum (Coloss. [Col. 1144A] I, 13)? Et iterum: Eratis enim aliquando tenebrae (Ephes. V, 8). Quis ergo illuxit? David te doceat dicens: Benedictus qui venit in nomine Domini (Psal. CXVII, 26). Quis est iste? dic aperte, o David: Deus Dominus [(9) 1Kb] et illuxit nobis (Psal. CXVII, 27). Convenerunt naturae et inconfusa permansit unitas. Venit salvare, sed oportebat et pati. Nam quomodo ergo poterat utraque homo purus salvare [(10) 1Kb] qui non praevalebat; nam et Deus nudus pati non poterat. Ipse existens Deus natura factus est homo, et quod emerat salvavit, quod autem factus est pertulit. Propterea cum synagoga eum spinis coronasset, sancta Ecclesia plorans dicebat: Filiae Jerusalem, exite, et videte coronam qua [(11) 1Kb] coronavit eum mater sua (Cant. III, 11). Ipse enim ex spinis coronam portavit, ut [Col. 1144B] spinarum sententiam dissolveret; ipse in sinu Patris et in ventre Virginis, in ulnis matris et super pennas ventorum; sursum ab angelis adorabatur, et deorsum cum telonibus recumbebat. Seraphim non proficiebant, et Pilatus interrogabat [(12) 1Kb] . Servus percutiebat, et creatura terrebatur. In cruce confitebatur, et in throno erat. In sepulcro jacebat et coelum tendebat sicut pellem (Psal. CIII, 2). In mortuis reputabatur, et infernus spoliabatur. Deorsum quasi seductorem calumniabant, et sursum [(13) 1Kb] a sanctis glorificabatur. O stupendum mysterium! video miracula, et praedico deitatem; aspicio passionem et non abnego humanitatem. Sed Emmanuel natura [(14) 1Kb] quidem apparuit ut homo, virginale autem claustrum non dirupit ut Deus, sed sic ex vulva egressus est, quomodo per [Col. 1144C] auditum ingressus est. Sic natus est, quomodo conceptus est. Impassibiliter introiit, incorruptibiliter egressus est, secundum prophetam Ezechielem dicentem: Convertit me, inquit, Deus ad viam portae sanctuarii exteriorem, quae [(15) 1Kb] attendit ad Orientem; et haec clausa erat; et dixit Dominus ad me: Fili [(16) 1Kb] hominis, porta ista clausa erit et non aperietur (Ezech. XLIV, 1, 2). [(17) 1Kb] Nullus enim transivit per eam, sed solus Dominus Deus ingredietur et egredietur; et erit porta clausa. Ecce approbatio manifesta sanctae Dei Genitricis et perpetuae virginis Mariae. Dissolvatur deinceps omnis contradictio, et sanctarum Scripturarum illuminetur doctrina, ut [(18) 1Kb] coelorum regnum obtineamus in Christo Jesu Domino nostro, cui est honor et gloria una cum Deo Patre et Spiritu sancto, per [Col. 1144D] nunquam finienda saecula saeculorum. Amen.



SERMO VII. De sancto Dionysio martyre [(19) 1Kb] .

I. Sanctam atque gloriosam et omni veneratione [Col. 1145A] colendam beatissimi Patris nostri atque pastoris sanctissimi Dionysii, nobis dilectissimi fratres, hodie festivitatem divina pietas renovare dignata est. Quam non minus credimus in coelestibus praedicari, dum a nobis etiam peccatoribus devote veneratur in terris; nam licet omnium sanctarum solemnitatum Christianorum sit animus particeps, nobis tamen proprie ac peculiarius in ducis et Patris nostri festivitate [(1) 1Kb] laetandum est, ut ubi praecipuus martyris et pontificis glorificatus est exitus, ibi in die ejus martyrii sit laetitiae principatus. Quidquid tamen a nobis ejus impenditur servituti, ad laudem sui nostrique referatur auctoris. Sicut enim ipsa vestra, fratres, pia testatur praesentia, intelligitis diei hujus recursum [(2) 1Kb] ad communem pertinere laetitiam, dum honorem celebraturi [Col. 1145B] concurritis ad annua festa pastoris; abundantiori namque devotione vos credimus praesentis patroni precibus divinae clementiae appropiare, dum solerti studio ad ejus sanctas vigilias convenitis [(3) 1Kb] ; namque devotionem vestram ille non deserit, cujus vos reverentia congregavit. Vestris [(4) 1Kb] nempe, fratres, ut pius pater, sanctis congaudet [(5) 1Kb] obsequiis, et in suorum exsultat numero filiorum.

II. O veneranda nobis sancti Patris nostri festivitas! O vere beata et magnis laudibus praeferenda solemnitas, de qua Dominum angeli collaudant in astris! Sacerdotum coetus magno resultant honore, et martyrum praedicat [(6) 1Kb] chorus victoriae palmam, in qua diu clausa ora reserantur in terris, caecorum redeunt caecata lumina, dum dirae abluuntur maculae [Col. 1145C] [(7) 1Kb] peccatorum, et vota cunctorum assumuntur gesta piorum. Quamvis etenim, fratres charissimi, anni revoluto circuitu, ejus nobis sacrae videantur renovari vigiliae, et Christianis populis per spatia temporum novae sint ac stupendae, sed ad Christi gloriam nobiscum virtutibus quotidianae [(8) 1Kb] permanent et laudandae. Quis enim huc aeger [(9) 1Kb] adveniens, non sanus abscedet? quis delictorum sarcina praegravatus cum gemitu dixerit esse se reum, et non indulgentiam promeretur? hujus certe, ut credo, diei festivitatem multo ante propheta conspexerat, Domino cum diceret: Domine, dilexi decorem domus tuae, et locum habitationis gloriae tuae (Psal. XXV, 8). Et beatissimi Patris nostri condigne sacrum transitum praedicans, et Dominum collaudans aiebat: Beatus quem elegisti [Col. 1145D] et assumpsisti, Domine, inhabitabit in atriis tuis (Psal. LXIV, 5).

III. Magnum enim et admirabile, dilectissimi, [Col. 1146A] huic viro donum post apostolos tribuit divina dignatio, cui cum potentiae suae tribuit potestatem, qualis cum eo esset gloria declaravit. Iste omnino, fratres mei, iste est beatus ille et vere praedicandus Christi sacerdos et martyr Dionysius Areopagita, quem apostolorum Acta commemorant, civis Atheniensium nobili progenie ortus, dialecticis et rhetoricis studiis ab infantia rudimentis instructus, in Diona insula Atticae provinciae genitus. Qui ideo Areopagita dictus est, eo quod in eodem loco qui areopagus dicitur liberalibus fuerat litteris eruditus, et eamdem sectam ejusdem gentis non solum didicerat, sed aliorum eruditissimus doctor inerat. Sed adjuvante nos ipsius misericordia qui per prophetam polliceri dignatus est, dicens: Aperi os tuum et eqo adimplebo illud [Col. 1146B] (Psal. LXXX, 11), et bruti voluit animalis ora laxari, pauca vobis de hujus sancti signis intimandum credidi, [(10) 1Kb] quae vestris sine dubio devotis credimus animis placitura. Quaedam etenim in quibusdam Graecis codicibus legendo agnovimus [(11) 1Kb] , et quaedam relatione nobis virorum sunt nota fidelium.

IV. In Dei nomine Eugippius aristarcus Onesiphoro primicerio salutem. Apices vestrae caritatis [(12) 1Kb] , Anatolio deferente, suscepimus, in quibus insertum est ut nostrae [(13) 1Kb] memoriae nota, vel priscorum vetusta traditione recordata de variis dogmatibus vel sectarum [(14) 1Kb] varietate Atheniensium, seu de ritu vel compositione urbis Athenarum [(15) 1Kb] vobis rescribere studio litterario curaremus. Et inter caetera in scriptis vestris reperimus, qualiter vobis brevi stylo perstringerem [Col. 1146C] [(16) 1Kb] quae in ipsa civitate Atheniensium temporibus apostolorum gesta sunt; vel quomodo Paulo apostolo ibidem supervenienti per inanes philosophias et fallaces rerum imaginationes quidam restiterunt. Imo etiam expetistis a nobis ut de Simacho et Apollinare Chronopagita nec non et de Dionysio [(17) 1Kb] Areopagita qui auditores Pauli apostoli temporibus apud Athenas claruerunt, ut quod de illis scirem vel quali prosapia [(18) 1Kb] Atheniensium, quaque de stirpe orti sint, vobis luculentius exprimerem. Quod ita secundum imbecillitatem ingenii nostri per transacta retro tempora, traditione vetustatis sicut audire potuimus, vobis [(19) 1Kb] per Anatolium, nostrum filium et gerulum vestrarum litterarum, direximus.

V. Athenarum [(20) 1Kb] civitas in confinio Thraciae et [Col. 1146D] Lacedaemoniorum posita, situ terrarum montuosa, Ionici maris faucibus interclusa, Aegaeo pelago sinistra parte contracta, urbs inclyta et antiqua, terrarum [Col. 1147A] fertilitate opulenta fuit, et eloquentiae nutrix philosophorum et sapientium genitrix, artiumque variarum et divitiarum opulentia prae caeteris urbibus pollebat. Haec posita est in Attica provincia, ubi Cecrops et Minander reges gentium claruerunt; ubi Apollo, et Hippocras, et Aristoteles nati sunt, qui toto orbe in ipsis temporibus sapientiae floribus fulserunt. In hoc tempore [(1) 1Kb] Cecrops et Minander reges, simulacrorum cultores exstiterunt, idolorum quippe superstitiosa religio primitus apud eos reperta emicuit. Quinque etenim regionibus dispertita describitur. Prima regio est quae Aegaeum mare respicit, mons supereminens [(2) 1Kb] urbi, ubi Saturni et Priapi aurea simulacra variis celantur illusionibus, quam regionem Chronopagium Graeci nuncupant; Chronon [Col. 1147B] etenim Graeci Saturnum vocant. Secunda regio Athenarum est quae respicit contra Chium [(3) 1Kb] , ubi terebintus mirae magnitudinis inerat, et [(4) 1Kb] ubi fauni agrestes homines a pastoribus, diebus constitutis, colebantur. Tertia regio urbis est Athenarum, quae respicit portum Neptuni, ubi simulacrum Dianae et Neptuni Aegaei colebant. Quem locum Popedon pagani appellant; Graeci enim Neptunum Popedon dicunt. Quarta regio Atheniensis urbis est, ubi idolum [(5) 1Kb] Martis et Herculis simulacrum ponebantur [(6) 1Kb] , quae [(7) 1Kb] est in colle Tritoniae: mons in medio urbis positus, ubi concursus totius populi, luna renascente, veniebat ad colendum scilicet Martem et Herculem, quos deos fortissimos adorabant; quem locum Graeci Ariopagium vocant: Aris enim Graece, [Col. 1147C] Mars Latine dicitur. Quinta regio urbis Atheniensis est quae respicit ad portam Sichaeam, ubi idolum et simulacrum Mercurii positum est, qui locus Ermipagos nominatur; Ermis enim Graece Mercurius dicitur. Haec urbs maris terraeque, silvarum et montium, fluminum et virctorum [(8) 1Kb] opulentia prae caeteris urbibus Graecis [(9) 1Kb] nobilissima floruit; et quae tunc caput [(10) 1Kb] urbibus caeteris praeferebatur modo gentium impetu oppressa et intercepta [(11) 1Kb] deprimitur.

VI. Apollo dictus est ab [(12) 1Kb] Apollinis cujusdam nobilissimi Atheniensium principis prosapia derivatus, cujus pater Nicolaus, vir magni ingenii, litterarum studio pollens civis et inclytus Argolicae artis magister. Cujus filius Apollo dum inter philosophorum scholas clarus haberetur, et authenticas bibliothecas [Col. 1147D] revolveret, dumque [(13) 1Kb] deditus esset philosophiae et vanis superstitionibus, audivit Paulum apostolum nova et inaudita antea dogmata praedicantem. Qui dum ei [Col. 1148A] resistere non valeret, [(14) 1Kb] invenit veram esse doctrinam, quam Paulus apud Athenas edocuit. Relinquens ergo vanas superstitiones gentium, provolutus pedibus [(15) 1Kb] Apostoli, deprecatus est ut ei veram doctrinam et viam salutis ostenderet, seque jam Christi non Saturni dicebat [(16) 1Kb] esse discipulum.

VII. His ita gestis, cum quadam die Paulus Ariopagum vidisset, beatum Dionysium interrogare coepit quid coleret aut quibus [(17) 1Kb] numinibus in tam spatioso et venerabili loco inserviret [(18) 1Kb] . Cui ait Dionysius: Deos, quos coluerunt patres nostri, quorum virtute et solertia mater terra continetur, hos [(19) 1Kb] colimus, et adoramus aras, quae Martis et Herculis, Mercurii et Priapi nomine et honore sacratae sunt. Dum vero Paulus singula altaria et simulacra falsorum [Col. 1148B] deorum perlustraret, inter alias aras reperit [(20) 1Kb] altare unum, in quo erat desuper scriptum: Deo ignoto (Act. XVII, 23). Et conversus ad eum Paulus, et ad reliquos qui eum comitabantur, [(21) 1Kb] interrogavit illos quis esset deus ille ignotus? Cui respondit inter caeteros Dionysius dicens: Adhuc non est ipse deus demonstratus inter deos: sed est incognitus nobis, et venturo saeculo futurus; et ipse est Deus qui regnaturus est in coelo et in terra, et regnum ipsius non accipiet finem. Interrogans iterum Paulus: Quid vobis videtur? homo erit aut spiritus deorum? Respondentes dixerunt: Quia et verus Deus et verus homo, et ipse renovaturus est mundum; sed adhuc ignotus est hominibus, quia apud deos in coelo conversatio est ejus. Paulus dixit: Illum Deum [(22) 1Kb] praedico vobis quem [Col. 1148C] ignotum usque nunc habuistis. Natus enim de virgine sedet ad dexteram Patris verus Deus et verus homo, per quem omnia facta sunt. Notus est in Judaea Deus, et in Israel sanctum nomen ejus (Psal. LXXV, 2). Quem incognitum usque nunc habuistis modo cognoscite, quia ipse est solus Deus, et praeter illum non est alius Deus, qui vos de morte reduxit ad vitam, qui coelum et terram, homines et angelos in unitate regni sui conjunxit, Qui vivificat et mortificat (II Reg. II, 6); qui claudit, et nemo aperit; qui aperit et nemo claudit (Apoc. III, 7).

VIII. Haec et alia plurima Paulo praedicante, cum per singula templa praedicaret Christum Dei filium esse, Dionysius veram doctrinam et dogma salutis accipiens, et nihil esse idola quibus serviebat ac daemonia [Col. 1148D] magis quam deos esse recognoscens, Spiritum quoque sanctum et verba vitae in Pauli doctrina evidenter sentiens, divina gratia instigatus, ad Paulum [Col. 1149A] conversus, expetivit ab eo, ut pro illo divinam misericordiam deprecaretur, ut [(1) 1Kb] ejus discipulus esse mereretur. Cumque die altero iter ageret Paulus, caecus quidam oculorum luce privatus, Pauli se postulat virtute sanari. Mox ergo sanctus apostolus, Domini et magistri sui Jesu Christi [(2) 1Kb] imitator effectus, crucem ejus diu clausis oculis imposuit dicens: Christus videlicet Dominus et magister noster, qui oculis lutum imposuit caeci nati, et lumen illico accipere meruit, ipse tuis oculis potentia sua lumen restituat. Tum mirum in modum lumen accipere meruit oculis caecus natus, quem [(3) 1Kb] his verbis statim adorsus est dicens Paulus: Vade ad Dionysium, et dic ei, quia Paulus servus Christi Jesu ad te me misit, ut memor sponsionis tuae ad eum venire non pigriteris, quatenus [Col. 1149B] baptismum salutis accipiens, ab omnibus absolvi possis nexibus delictorum. Mox is qui lumen receperat obedientiae pede verba jubentis implevit, et ad Dionysium properans, Pauli ei verba per ordinem nuntiavit. Sed electus jam [(4) 1Kb] Domini Dionysius ut caecum respexit [(5) 1Kb] firmis luminibus incedentem, his eum verbis allocutus est dicens: Tune es ille quem caecum natum cuncti cognoverunt affines? Cui ille respondit: Ego nempe sum, qui caecus natus sum, cuique usque nunc lux mihi vitae est negata praesentis [(6) 1Kb] . Sed ipse Paulus qui tibi ad se venire mandavit, invocata Jesu Christi magistri sui virtute, sanitatis mihi lumen indulsit [(7) 1Kb] . Tunc protinus surgens ad beati properat mandati [(8) 1Kb] monita Pauli. Quid diutius moror? Confestim credidit, et sacri baptismatis [Col. 1149C] unda respersus, abnegatis erroribus paganorum, ejus se tradidit magisteriis imbuendum; ac deinde ipso Paulo jubente Christi Evangelium praedicavit. Qui de Thessalonica convertens plures ad viam salutis, maximam [(9) 1Kb] partem illius provinciae convertit ad fidem.

IX. Hunc etiam beatissimum virum sancti Spiritus ardore succensum [(10) 1Kb] , cum in cruce mundi Dominus Judaeorum manibus penderet affixus, et sol sui Domini mortem expavescens, lucis suae radios in tetrae noctis mutaret horrorem, et mundi climata tenebrarum nocte texisset, dixisse ferunt: Haec nox, quam nostris oculis novam descendisse miramur, totius mundi salutem advenisse monstravit. O vere sanctum vatem! o vere divina perfusum luce, qui [Col. 1149D] sic erat beata jam sorte praeelectus, ut qui necdum sacro erat fonte renatus, paganus [(11) 1Kb] adhuc membris, tanti valeret mysterii [(12) 1Kb] esse relator. Nam cum tot [Col. 1150A] donorum gratia praepolleret, in doctrinae eloquentia, et scripturarum floribus per omnia fulsit. Graeci nempe eum tres libros mirificos scripsisse referunt [(13) 1Kb] . Unum qui dicitur Antihaereseos, hoc est, contra omnes haereses volumen; unum de Contemptu mundi et novem Ordinibus angelorum; unum qui, ut audivimus, Constantinopolitanis scriniis retinetur [(14) 1Kb] . Hunc etiam sanctum virum beatus Gregorius in homiliis suis verum et antiquum Patrem omni cum veneratione collaudat.

X. Qualiter autem sub Domitiano Christianorum persecutore per martyrii gloriam transivit ad superos, passionis ejus vobis lumen [(15) 1Kb] innotuit. Nos autem ex ingenii imbecillitate et segni scientia, non tam temere quam felici praesumptione, ob amorem [Col. 1150B] et reverentiam sanctissimi Domini et patroni nostri vestrae charitati ob aedificationis gratiam breviter hoc innotuimus, scientes hoc [(16) 1Kb] quia si quid vobis servitutis impendimus, vestris nos sine dubio apud sanctum martyrem precibus adjuvetis. Operae pretium et hoc reor, ut inter tanti patroni sacerdotis et martyris solemnitatem beatorum etiam Rustici et Eleutherii memoria recitetur, ut ubi uno die pro Christo subierunt martyrium, ibi in die eorum martyrii sit veneratione digna festivitas. Namque cum in omnium martyrum [(17) 1Kb] sanctorum commemoratione laetandum sit, in horum tamen excellentia martyrum merito exsultantius gloriandum est, quos gratia Dei in tantum apicem inter omnia Ecclesiae membra provexit, ut eos Christi gratia et electio pares, et labor similes [Col. 1150C] et finis fecisset aequales.

XI. Isti sunt enim viri sancti, patres tui, per quos tibi, Gallia, evangelium Christi et gratia salutis resplenduit, et quae eras mater erroris, facta es filia [(18) 1Kb] veritatis. Isti sunt sancti tui patres verique pastores, qui te regno [(19) 1Kb] coelesti tradiderunt aptandam, Quamvis enim multis aucta victoriis jus regni tui terrae marique distenderis, minus tamen est quod tibi bellicus labor contulit quam quod christiana pax per horum pretiosorum martyrum ora [(20) 1Kb] subegit. Namque ignorans tuae dignitatis auctorem, cum caeteris dominari gentibus videreris, magnis nempe subacta [(21) 1Kb] serviebas erroribus. Nam quanto tenacius eras per diabolum vincta [(22) 1Kb] , tantum es per eorum passiones mirabilius absoluta. Felix es, Gallia, quae tantos [Col. 1150D] ac tales meruisti suscipere sacerdotes. Felix es, Parisius, cujus glebae meruerunt [(23) 1Kb] tantorum martyrum cruore rigari. Ecce trium martyrum gloria [Col. 1151A] polles [(1) 1Kb] ; ecce rutilantibus agminibus eorum te beata praemia ambierunt, et quasi ex multarum honore gemmarum conserto diademate coronarunt. De quorum praesidio, dilectissimi fratres, nostris [(2) 1Kb] ad exemplum patientiae et confirmationis fidei praeparatis animis, eorum, in quantum possumus, imitemur exempla, ut illuc perveniant merita gregis quo praecepit fortitudo pastorum. Nam illud nobis, fratres charissimi, magnopere providendum est ut cum praesentibus martyrum festivitatibus honoramur, futuris valeamus sanctis eorum consortiis copulari. Ecce, fratres mei, ut aspicitis beatorum martyrum auri gemmarumque copia [(3) 1Kb] corpora teguntur, et qui hic pro Christo impiis submiserunt colla felicia, terrarum eos principes pronis adorant [(4) 1Kb] cervicibus. [Col. 1151B] Quanta eos illic ergo putatis inter angelorum et archangelorum choros gloria sublimari, quando hic eorum beata cadavera tantis honoribus extolluntur.

XII. Haec nos fratres et domini, ut superius diximus, pro tanti diei hujus solemnitate vestris auribus non tam [(5) 1Kb] temere quam felici devotione intimare curavimus, scientes quod [(6) 1Kb] habet quamvis ignara, pura tamen devotio et fidelis dilectio, justae retributionis mercedem, sicut ante et nos experti sumus, et nostri probaverunt majores. Credimus autem atque confidimus inter omnes labores istius vitae ad obtinendam misericordiam Dei semper nos horum specialium patronorum orationibus adjuvandos, ut quantum propriis peccatis deprimimur, tantum eorum sacris meritis erigamur. Et qui in nostris [(7) 1Kb] iniquitatibus [Col. 1151C] maceramur, beatorum Patrum nostrorum martyrum precibus foveamur, ista ipso concedente aeterni Filio Patris, qui cum ipso et Spiritu sancto vivit, dominatur et regnat, nunc et per immortalia saecula saeculorum. Amen.



SERMO VIII. De Absalom: quomodo patrem suum persequebatur [(8) 1Kb] .

I. Perdidit Absalom sceleratissimus mentem, perdidit sensum, amisit consilium; insectatur patrem, fugat innocentem; insequitur genitorem, usurpat imperium, potestatem corripit, regnum invadit, non ut cum patre societatem regni iniret, sed ut totum regnum patris sanguine possideret. Perdidit, inquam, Absalom consilium, dum parricidio [(9) 1Kb] mercari cupit imperium; amisit sensum, dum per exitium patris [Col. 1151D] consequi desiderat regnum. Festinat, properat, quaerit innocentem opprimere, reus patre superstite moriturus. At contra David humilis ac mitis cedit homini [(10) 1Kb] , persequentem fugit, declinat hostem, relinquit affectus ne aut parricidae interitus ei luctum afferret, [Col. 1152A] aut peremptio ejus reum filium exhiberet. Vult furorem filii fugiendo compescere, desiderat declinando parricidae saevitiam temperare. Sed crudelitas mente concepta tam [(11) 1Kb] sedari non potuit, quam immanis saevitia ad perficiendum facinus provocavit. O innocentia, quantum apud reos periculi suscipis, quantum molestiae per flagitiosos incurris! David sanctissimus tot dementes exercitus quia non reliquit offendit; tot populorum rabiem, quia non laesit, incurrit. Absalom unus est reus et infelix, et universus contra patrem spirat exercitus. Armantur in caedem [(12) 1Kb] patris funestae multorum manus; provocatur in innocentem ulcisci facinus alienum; unius parricidae furor, tot millia insanire compellit; unius dementia dementes efficit multos.

[Col. 1152B] II. Offendit enim David filium, quia fratris in eum noluit ulcisci parricidium. Semper enim scelera, dum non resecantur, increscunt, et in augmenta facinorum prosilitur, quoties sedatur [(13) 1Kb] impunitate peccatum. Dum enim in Absalom fratris occisi facinus non vindicatur, in parricidium patris recidivum facinus iteratur. Vos, vos, inquam, exercitus infelices, admoneo, vos affectu pietatis exhortor, cur in alienum facinus irruitis? Cur furentis insaniam adjuvatis? Cur parricidae similes ac dementes existitis? Deserite, quaeso, deserite reum, deserite novo supplicio moriturum. Forsitan enim si deseritis, cessabit, quem [(14) 1Kb] , ut auderet, vester numerus provocavit. Certe solus pereat qui naturae vim debellat, solus concidat qui pietatem patris impugnat. Aut enim cessabit, dum [Col. 1152C] poenitet, aut perseverabit et periet. Ego enim doleo reum, doleo impium, doleo novo supplicio moriturum. Quis te in hoc facinus prosilire, parricida teterrime, docuit? Quis te furor audere tam immane facinus provocavit? Si offendit, pater est, si laesit, genitor, quin imo nec offendit, nec laesit; vincat furorem pietas, affectus insaniam superet, crudelitatem natura debellet; aut nunquid te pater, quia non laesit, offendit, aut idcirco te offendit, quia non laesit, qui [(15) 1Kb] forsitan non offenderet si laesisset. Redde affectus, exhibe pietatem; tibi parcis, dum a patre manus avertis, quem defendere deberes, si quod audes, alterum audentem [(16) 1Kb] cognovisses. Ubi jam solatium patres, ubi praesidium genitores invenient, si filios senserint parricidas, aut quando externa tuta sunt, [Col. 1152D] si domestica nobis obsistunt. Bestiae et mutae pecudes pietatis jura conservant, et quibus natura denegat rationem, non tamen denegat pietatem. Innocentem perimere nefas est, patrem occidere scelus, prophetam jugulare facinus inauditum, et ante hoc tempus [Col. 1153A] mortalibus cunctis ignotum. Sed cessa jam ab isto scelere, cessa; ne semper te boni omnes exhorreant, ne audaces ex te, quod non noverint, discant; cessa, inquam, ne qui post te tantum facinus perpetrarit, te utatur auctore. Cur mundo novum facinus tradis? Cur doces quod pietatis natura non novit? Cur cupis quod pietas ipsa horrescit? Cur audes perficere quod novo supplicio cogatur Dominus vindicare?

III. Interea parricidae furor non minuitur, non refrenatur; ardescit, in pejus immanis accenditur. Cupit facinus conceptum implere, desiderat scelus dispositum instantissime perpetrare. Perpetranti nefas [(1) 1Kb] tarda sunt cuncta, festinanti ad facinus videntur remorari disposita. Cupit parricidium ante complere quam agat; festinat patrem ante intercipere [Col. 1153B] quam occidere; sui [(2) 1Kb] sanguinem patris, cruorem appetit genitoris; timet differre vel modicum, ne aut ira remorata deficiat, aut furia dilata languescat, disponitur prope bellum, acies dirigitur, pugna paratur, cognatae classes in semet ardescunt. Inde parricida exercitum contra patrem inflammat; hinc David ut parcatur filio abeuntes duces exorat: Parcite, inquit, filio meo Absalom; inde dementia contra genitorem insurgit, hinc clementia, ut parricidae parcatur, exposcit; inde furor, hinc pietas operatur; inde insania, hinc misericordia interponitur; inde crudelitas, hinc bonitas ostenditur. Parricida non laesus insanit, David laeditur et mitescit; debellatur ab impietate pietas; nec movetur pietas [(3) 1Kb] patris, nec gladio vincitur, nec terrore mutatur; parricida [Col. 1153C] nec ratione frangitur, nec imminente interitu deterretur. Obduratur in poenam, in supplicium cogitur, nec salutem jam in aliquo meretur, qui patrem salute [(4) 1Kb] spoliare conatur.

IV. Respice [(5) 1Kb] jam scelestissime hostis; nefande, jam respice, parricida. Respice, inquam, usquequaque quasi in te cuncta converti. Respice contra te ab ipsa rerum natura pugnari, et quamvis contra te dimicet coelum, moveatur terra, exercitus pugnet, tamen aliud ignotum te et inopinatum sustinet bellum; aliud tibi jam paratum est praelium, quod fugientem excipiat, perpetrantem interimat, festinantem occidat. Non enim isti exercitus carnis quos conspicis, quos aut tuus furor contra patrem armavit, aut patris contra te necessitas provocavit, qui [Col. 1153D] quamvis digne contra te exerant gladios, vibrent enses, [Col. 1154A] lanceas torqueant, ut dolor laesi patris tuo interitu diluatur, tamen te fugientem arbor excipiet, rami interiment, ligna suspendent. Adest, inquam, arbor quae nec patrem, ut tibi parcatur audivit, et jussa Dei implere contendit, nec poteris hoc bellum impunitus evadere, qui genitori necem conatus es irrogare. Igitur commisso bello prosternuntur hostes, adversi cadunt, inimici vincuntur, nudatur hostis, deseritur parricida, jam suam in suis concipit poenam, jam supplicium debitum sibi suorum interitu recognoscit, jam timet, jam formidat, jam proprium meditatur interitum. Denique animal petit, mulam conscendit, dat se in [(6) 1Kb] fugam praecipitem, paratam prope festinat ad arborem, cui traditur, et ictu violento immissus a sali (sic) subducto, et subter in [Col. 1154B] campis elapso inseritur ramis, obligatur lignis, transfixo gutture colligatus ac pendens. Jam mortuus ab omnibus invenitur, quem jam nec coelum potuit vivum conspicere, nec terra ulterius sustinere.

V. O nefandum meritum parricidae, injuriam patris non pugnantis gladius, non hostilis manus, non jaculantis ictus defendit, sed vindicant ligna, ulciscitur arbor, rami defendunt, nec est ulla creatura, quae mota non fuerit, cum ipsum Dominum senserit moveri auctorem. Ideo redeunt cuncti de bello, parricida auctore belli [(7) 1Kb] prostrato, cujus sanguine scelus diluitur, cujus supplicio immanis crudelitas sepelitur, Gaudent omnes, cuncti laetantur, solus David plangit filium, parricidae lamentatur interitum. Quid plangis, gloriose pater? Quid lamentatione [(8) 1Kb] quasi Absalom [Col. 1154C] quod ausus est comprobaris? Quid fles scelestum, quasi eum perpetrare volueris parricidium. Frangitur gloria victoris exercitus, etiam fletur hostis interitus, nec laetitia esse poterit in victoria, dum parricidae plangitur poena. Ille tuus non fuit filius, qui sic violavit paternos affectus. Ille tuus dici non meruit, qui jus patris altissimi violavit. Te non contempserunt exercitus, non duces quibus pro tam scelesto mandasti, sed illa arbor, illa te ulta est, illa defendit, illa laesi patris injuriam, quae te non audierat, vindicavit. Defensio tua securitatem [(9) 1Kb] patribus attulit, et parricidarum audaciam removit, per te injuria naturae defensa est, et paterna pietas revocata. Novo enim supplicio debuit interire, qui saeculo novum scelus patris exitium voluit intulisse.




Volume back matter





[Col. 1155]
INDEX RERUM ET SENTENTIARUM MEMORABILIUM. In hoc Indice revocatur lector ad numeros crassiori charactere expressos. [1Kb]



[Col. 1155] A
    Abbonis Abbatis collectio canonum, CCXC.
    Abortum procurantes qua poena canonica mulcentur, 113.
    Abstinentia a carnibus quae bona, et quae superstitiosa, 111.
    Acacii episcopi CP. fragmenta de Petro, episcopo Antiocheno, et Joanne Antiocheno, episcopo Apameno, 312. Quos damnaverat, 313. Ad eum scribit Simplicius papa, ut scandala Ecclesiae Alexandrinae auferat, ibid. Rescriptum Acacii, 314. Damnatur a Felice papa, quia haereticos a se damnatos receperat, 317, 319, 350.
    Acacius, qui cum Petro Antiocheno se non communicasse jactabat, per alios communicasse detegitur, 372, 373. Exsecutus est damnationem a sede apostolica lata in praevaricatores, 335. Recidens in damnatorum consortium damnatus est, 336. Impudenter dicebatur Acacius veniam postulasse, et pontificem exstitisse difficilem, ibid. Episcopum secundae sedis catholicum duxit excludendum, et Petrum manifestum haereticum, sua quoque exsecutione damnatum, catholico pontifici permisit subrogari, 353. Calendionem tertiae sedis, episcopum fecit expelli, et haereticum Petrum sua passus est dispositione substitui, ibid. Quando voluit, obstitit potestatibus, 353, 358. De Basilisco tyranno retulit ad apostolicam sedem, 354. Zenon imperator professus est se cuncta gessisse Acacii consilio, 353, 357.
    Acacius nullo privilegio fungebatur, ut de secunda sede posset ferre judicium, 364. Sententia in Acacium apostolici tantum praesulis nomine edita, cujus erat utique potestatis, 360. Secreto directa, et cur, ibid. Non fuit opus synodo ad eam ferendam, 348, 364, 371 et seqq. Plurimorum tamen in Italia congregatio sacerdotum cognovit eam rationabiliter fuisse prolatam, 361.
    Acacianae causae documenta in duobus codicibus collecta, CXLII. Quae esse deberet integra ejusmodi documentorum collectio, CXLIV. Undecim documenta hujus causae apocrypha, CXLV. A Graeco conficta ante quintum concilium, CXLVI.
    Accusatores qui refellendi, 93, 236, 637, 642, 651. Nemini tamen in causa propria accusandi licentia deneganda, 651. Accusator multa crimina objiciens, si primum probare non valuerit, ad caetera non admittatur, ibid. De episcopo accusatore, ibid.
    Acheriana collectio explicata, CCLXXX.
    Adam mortalis factus ex peccato, 165, 166. Anathematizatur qui dixerit eum mortalem factum non peccati merito, sed necessitate naturae, ibid. Pelagii errores hac in e notati, 178. Doctrina catholica exposita, 179.
    Additiones Dionysianae quae, CLXXXIX et seqq. Fontes, unde additiones ejusmodi fuerunt derivatae, CXC.
    Additiones Isidorianae quae, CCXXXVII et seqq. Harum additionum praestantia, CCXL. In Galliis collectae. Ibidem.
    Adulterorum poenitentia, 113. Adulterium in utroque sexu condemnat christiana religio, 186. Viri cum adulteris uxoribus non conveniant, et cur, ibid. Adulteris mulieribus communio denegata: idem et de viris, si eorum delictum probetur, ibid. Adulter est vir, qui vivente uxore aliam ducit, et mulier, quae alium ducit, etiamsi dissociatum videatur conjugium, ibid.
    Aetius, non vero Joannes, fuit episcopus Thessalonicae tempore synodi Sardicensis, XLIV.
    Africanorum canonum celebritas, LXXIV. De canonibus Africanis fuse, ibid. et seqq. De vulgato Codice canonum Ecclesiae Africanae, vid. Codex Canonum. Collectio Africanorum canonum inserta collectionibus Hispanicae et Isidorianae anterior est collectione Hispanica, LXXVI. Duo antiqui Africanorum canonum codices, LXXV, LXXVII.
    [Col. 1156] Africanorum mos repetendi in conciliis canones anteriorum conciliorum XCVIII, CIII, CV, 650 not. 651 not. Aliquando in repetitione quaedam voces mutatae vel additae, 649 not., 650 not., 651 not., 652 not.
    Africanum concilium contra Pelagianos sub Zosimo celebratum. Vid. Pelagiani.
    Aganus episcopus Heduensis, CXCVI.
    Agapes, 125, 438.
    Agathensis synodi canones vulgati post canonem quadragesimum septimum sunt addititii, 631. Eorumdem canonum numerus qui verior, CCLIX.
    Alexandrinae Ecclesiae schisma cum duobus episcopis, uno catholico, altero haeretico, 309.
    Alexandrini episcopi potestas, 53. In Aegypto coercita, 444.
    S. Alypii Tagastensis episcopi legatio ad imperatorem anno 418 commentitia, 819. Quando venit in Italiam et cur, 889.
    S. Ambrosii et synodi Mediolanensis epistola ad Siricium contra Jovinianum, 259.
    Anastasius imperator a Gelasio litteras accipit, 338. Ejus pietatis studium in vita privata, 340. Imperator refrenavit populares tumultus pro rebus ludicris, 345.
    Anastasius II papa num voluerit occulte Acacium resti tuere, et unde nata affirmativa sententia, quae falsa creditur, 320 not. Tria fragmenta eidem pontifi i perperam tributa, Gelasio asserenda, CXLVI.
    Ancyrani canones ex versione Isidoriana, 106. Ex Prisca, 482. Qui episcopi in Ancyrana synodo convenerint, 105 not. Canon undecimus, alias decimus Ancyranus quibus in collectionibus disciplinae Latinorum accommodatus, 110 not., 771. Id serius factum, LII. Et a Martino Bracarensi, 773. Notatio chronica Ancyranis canonibus praefixa a Graeco fonte dimanat, XXIII. Ancyranorum Patrum catalogus, qui cum civitatum et provinciarum nominibus in vulgatis conciliorum exhibetur, a Graeco codice alienus et supposititius, XXII. Osii interlocutio Ancyranis canonibus praemissa id celebri codice Corbeiensi, supposititia ostenditur, 23.
    Andromacus vir illustris a sede apostolica Constantinopolim missus, ut Acacium ad communionem revocaret; sed obtinere non potuit, 336, CXLVIII.
    Andronae et plateae a clericis sine certa et maxime officii necessitate non adeundae, 661.
    Angeli qui et quatenus cum haereticis non nominandi, 438 not.
    Angelici haeretici, 439 not.
    Ansegisi abbatis collectio Capitularium, CCLXXXIII.
    S. Anselmi episcopi Lucani collectio canonum, CCXCV et seqq. Quaestio de auctore, CCXCVI. Judicium de eodem, CCXCVII. Qui de collectione ms. Basilicae Vat. Anselmo attributae, CCXCIX. Apologeticum pro Gregorio VII contra Guibertum aliud opus Anselmi, CCXCVIII.
    Anselmus II, episcopus Mediolanensis, ad quem directa ms. collectio saeculo nono, CCLXXXVIII.
    Antiochena synodus anni 379 quid egerit, CXXV. Tomus Occidentalium in ea productus et lectus quis fuerit, CXXVI.
    Antiocheni canones ex versione Isidoriana, 423. Ex Prisca, 535. Horum canonum celebritas, XXV. De eorumdem auctoribus quatuor sententiae expensae, ibid. Momenta quibus tribuuntur synodo Antiochenae anni 341 celebratae in encaeniis, XXVI. Quae eidem synodo non conveniant, ibid. Num duorum conciliorum canones confusi, XXVII. In concilio Antiocheno anni 332. Omnes conditi deteguntur, XXVII, XXVIII. Canon quartus non fuit editus contra S. Athanasium, XXIX. Unde id antiqui quidam crediderint, XXX. Titulus in encaeniis, seu in dedicatione, qui refertur ad synodum anni 341, in puris Dionysii codicibus rectius omissus, ibid. Quorumdam canonum Antiochenorum vindiciae, ibid. Antiochenorum Patrum catalogus vitiatus, XXVII. Cur inter episcoporum nomina desit Antiochenus, XXIX.
    [Col. 1157] Antiocheni canones olim a Romana Ecclesia non recepti, LII.
    Appellatio episcoporum ad Romanum episcopum, 65. Non superordinandus, si quis appellaverit ante judicium episcopi Romani, 66. Quando retractandae causae in synodo provinciali ex mandato Romani episcopi, 67. Appellationes episcoporum Galliae, 1033 not. Quid canones circa appellationem ad Romanam sedem, ac de judiciis ejus decernant, 335. Ad illam de qualibet mundi parte canones appellari voluerunt, ab illa autem nemo est appellare permissus, 351. Quorumlibet sententiis ligata pontificum eadem sedes jus habet resolvendi, ibid.
    Apostatae a corpore Christi abscindendi, sed poenitentibus non neganda in fine vitae venia, 248.
    Apostolorum canones, vid. Canones.
    Aquenses episcopi Pontius et Rostagnus juramentum praestant Ecclesiae Arelatensi, CLXXII.
    Arausicana synodus dicta etiam Justianensis, et cur, CXXXIII.
    Arelatensis Ecclesiae collectio, CLXX. Juramenta episcoporum praestita Ecclesiae Arelatensi, CLXII. Anno, Pontius et Raimbaldus episcopi Arelatenses, ibid. Ecclesia Arelatensis S. Stephani, ubi corpus B. Trophimi quiescit, ibid.
    Arelatensis II synodus verius est antiqua collectio canonum, CXXXIII, CXXXIV. Quomodo compacta et quando, ibid. Ordo, et numerus canonum in mss. diversus, CXXXIII.
    Arianorum errores, 375. A S. Athanasio confutati, 376 et seqq. Ariani non rebaptizandi, 247. In Constantinopolitano I concilio damnati, 443, 554.
    Arii impietas in Nicaeno concilio proscripta, 588.
    Arvernensis concilii canones vulgati sunt potius concilii Aurelianensis quinti, CCLX.
    S. Athanasius a pseudosynodo Orientali damnatus, a sede apostolica exceptus et absolutus, 552. Ejus epistola ad Epictetum Corinthiorum episcopum, 374. Alia ad Ecclesias Mareoticas e ms. Veronensi edita cum subscriptionibus Patrum Sardicensium, 609. Alia ad Ecclesiam Alexandrinam ex eodem codice, 611. De symbolo, quod S. Athanasio tribuitur, Quesnelli conjecturae. 937. Observationes editorum, 953. Vid. Symbolum. Non omnes Patres quos S. Athanasius in Apologia secunda sibi faventes recensuit, pertinent ad concilium Sardicense, XLII. Notabilis distinctio inter eosdem Patres facienda, XLIII, XLIV. Mendosus locus Apologiae secundae emendandus, XLVII. Alia menda correcta, XLIV, XLV, XLVI.
    Attici CP. episcopi regula formatarum, 451 not. Exemplaria Nicaenorum canonum Latine reddita ad Africanos misit, CI. Authentica subscriptio, qua eadem exemplaria signavit, e mss. educta, CII.
    Auctoritates a Gallis episcopis vocatae constitutiones apostolicae, CXXXI.
    Avellana collectio, ejusque praestantia, CLVIII et seqq.
    Avenionenses episcopi Benedictus et Petrus juramentum praestant Ecclesiae Arelatensi, CLXXIII.
    S. Augustinus interfuit concilio Carthaginensi anni 397, LXXXVII. Num, et quatenus ordinatus coadjutor Valerii Hipponensis, ignoraverit interdictum Nicaenum, 82, 83. Augustini epistola una cum libro primo de nuptiis et concupiscentia quando missa ad Valerium comitem, 870. Honorii lex contra Pelagianos ad Augustinum etiam directa, 176 not., 889. Libri de Gratia et Peccato Originali quando ab Augustino scripti, 895. Augustinus in Mauritaniam profectus est auctoritate sedis apostolicae compulsus, ut quasdam causas eadem auctoritate terminaret, 1005. Notatur error inscriptionis epistolae Augustini ad Optatum, 893. Alius Augustini locus emendandus, seu supplendus, CXXXII. Loca ejusdem explicata, LXXV, XCVII, 82, 804 not., 866, 870, 885, 890. Definitio dogmatum ecclesiasticorum Gennadii posteriori manu Augustino tributa, CXXVIII.
    Aurelianensis synodus anni 538, CXXXV.
    Aurelianus praefectus praetorio sub Glycerio imperatore, 679 not.
    Aurelii episcopi Carthaginensis epistola ad episcopos per Byzacenam et Arzugitanam provinciam constitutos, 176, 889. Concilia Africae sub Aurelio celebrata, LXXVII.
    Azyma a Judaeis non accipienda, 439.

B
    Balnea viris et mulieribus communia interdicuntur, 438.
    Baptisma ab omni crimine purgat, 110. Tum originali, tum personali, 654.
    Baptismi necessitas etiam in parvulis, 166. Parvuli sine baptismo morientes, non erunt in medio quodam loco, ubi beate vivant, ibid., 167. Error Pelagii notatus, ibid. 179. Canon concilii plenarii Africae contra eumdem errorem constitutus, XCVI, 180. Hujus canonis vindiciae, 822 et seqq. Idem error etiam a sede apostolica damnatus, XCV I.
    [Col. 1158] Baptizandae praegnantes, 117. Baptisma aegrotantium, 98. De baptizatis in aegritudine, 440. Mortui non baptizandi, 91. An in dubio baptizandum, 104. Nemo suscipiatur ad baptisma post duas hebdomadas Quadragesimae, 440. Praeter Pascha et Pentecosten baptisma non conferendum, nisi periculum sit dilationis, 247, 413.
    Baptizati chrismate participes sint, 440. Baptizandi fidei symbolum discant, et quinta feria ultimae septimanae quadragesimalis episcopo vel presbytero reddant, ibid. Ritus baptismi, 248, 658. A baptizandis, consignandisque nihil pretii exigatur, 410. Qui ante baptisma sacrificarunt, post baptisma non exclusi a clero, 110.
    Baptisma in necessitate ministrare etiam laicis conceditur 411. In nulla Ecclesia baptismali presbyter absque diacono sit, 671. Baptisma per trinam mersionem collatum, CCCVIII.
    Basilicae sanctorum martyrum, ibique conventus celebrati, 126. Basilicae novae ex more dedicandae non erant absque praeceptione Romani pontificis, 410, 420. Quaedam basilicae aedificatae in quorumdam non omnino fidelium nomine, a Gelasio reprobantur, 420.
    Basilisco tyranno haeretico Acacius CP. restitit, 353. Et de eo retulit ad apostolicam sedem, 354. Scriptis apostolicae sedis ipse Basiliscus infractus est, et a pluribus revocatus excessibus, ibid.
    Basiliscus Romanae Ecclesiae subdiaconus Zosimi litteras et acta circa Coelestium in Africam attulit, et quando, 854, 855. Afrorum rescripta a Romam retulisse videtur, 860.
    Bedae Poenitentiale, CCLXIX. Liber de Remediis peccatorum Bedae ascriptus cujus sit, ibid.
    Benedictus levita Moguntinus collector Capitularium, CCLXXXIII.
    Bigami habendi, qui post propositum virginitatis praevaricati sunt, 114 not.
    Blasphemia in Spiritum sanctum quatenus non remittatur, 328.
    Bonifacii I epistola ad episcopos Thessaliae a suppositionis et interpolationis nota eximitur, CLXX, 53 not. Scribit ad Hilarium episcopum Narbonensem, 269. Documenta ob schisma inter Bonifacium et Eulalium edita e collectione Avellana, CLX.
    Bonizonis episcopi collectio, CCCVII. De anno emortuali ejusdem, ibid. Excerpta ex ms. Brixiano, CCCVIII et seqq. Auctor fuit libri de sacramentis, CCCVII. Scripsit in Ugonem schismaticum, CCCIX. Ejus liber ad Amicum, ibid. Ejusdem Epitome sententiarum S. Augustini, CCCVII.
    Bonosus passim sine ulla discussione ordinationes illicitas faciebat, 195. Ordinatis ab eodem Anysius et socii honores suos servari permiserant, et cur, 193. Qui de catholica ad Bonosum transierunt damnatum, et ab eo sunt ordinati, in honoribus suis non sunt recipiendi, 194.
    Breviarium et Capitula promiscue accepta pro titulis canonum, CCCXVII.
    Breviarium canonum Hipponensium vindicatum, 79 et seqq., 735 et seqq. Quando, ubi, et a quibus conditum, LXXX, 79. Ejus canones qui, 85 et seqq. Idem Breviarium directum ad synodum Carthaginensem plenariam anni 397, LXXX. Ejusque gestis insertum, 82. Series eorumdem canonum in hac synodo, LXXX et seqq. Canon de clericis Donatistis, et alius de infantibus Breviario asseruntur, LXXXIII et seqq. S. Augustinus duos canones hujus Breviarii allegavit ex concilio anni 397. Cui erant inserti, non vero ex concilio Hipponensi, 745 not. Similiter etiam Ferrandus, 750 not. Canones duo Breviario in fine adjecti, 102, 103. Alii plures in alio codice additi, CCLIX.
    Breviatio Ferrandi, vid. Ferrandus.
    Breviatio collectionis Hispanicae edita a cardinali de Aguirre ex ms. Joannis Baptistae Perezii, CCLXIII. Excerpta fuit ex auctiori collectione Hispanica, ibid. De auctore ejusdem collectionis, CCLXIV. De tempore, CCLXV.
    Breviatio pervetusta canonum contenta in duobus codicibus Veronensi et Lucano describitur, CCLVII et seqq. E quibus antiquissimis fontibus hausta, CCLXI.
    Breviculus historiae Eutychianistarum in vulgatis conciliorum supplendus, CLXIII.
    Brevis statutorum pro Breviatione, seu Breviario, 87, 90,
    Burchardus, ejusque collectio, CCXC. Quae Collectarium canonum inscribenda est, ibid. De numero librorum ejusdem collectionis, CCXCI. Genuina praefatio e mss. edita, CCXCII. Burchardi mos inscribendi synodis, pontificibus vel patribus sententias quorumdam scriptorum, CCXCIV. Haec supposititia inscriptio in alios collectores derivata, quam confusionem induxerit, ibid. Poenitentiale vetus Ecclesiae Germanicae a Burchardo insertum suae collectioni, CCXCV.
    Byzacenae provinciae synodi sub Aurelio celebratae, CV.

C
    Cadolus Parmensis, CCCIX.
    [Col. 1159] Caesaraugustana collectio, CCCXIX.
    Calendion Antiochenus episcopus sanctus, 353. Venerabilis, 362. A sede exclusus contra canones, 335, 353, 356, 357. Ideo depulsus, ut haereticis panderetur introitus, 362, 363.
    Canon scripturarum, vid. Scripturae canonicae.
    Canonum apostolicorum collectio omnium vetustissima, V. In Oriente condita, et quando, ibid. De usu ejus apud Graecos, VI. Apud Latinos usui non fuit nisi post versionem Dionysii Exigui, ibid. Canones iidem ab apostolis verbo traditi, et postea ab aliis collecti, V. Non tamen omnes relati inter canones apostolicos sunt apostolorum, ibid. Cur inter apocrypha recensiti, ibid. De numero eorumdem canonum, VII.
    Canones in singulis synodis Patrum constituti observandi, 225. Soli canones Nicaeni, et Sardicenses Nicaenorum nomine inscripti, diutius a Latinis recepti, LI. Canones aliarum Graecarum synodorum quando a Latinis allegari coeperint, LVI. Unde haec observantia in Latinos profecta, ibid. Canonum nomine aliquando decretales Romanorum pontificum comprehensae, LVI. Vide Codex canonum. Canonum constituta pro temporum qualitate moderanda, 407 et seqq. Quod in necessitate indulgetur, extra necessitatem non usurpandum, 409, 412, 419. Canones et statuta sedis apostolicae nulli sacerdotum licet ignorare, 254, 276. Poena violantium canones, 49,
    Capitula et Breviarium promiscue accepta, CCCXVII.
    Capitularia regum Francorum quid et quomodo condita, CCLXXXII. Capitularium collectio Ansegisi abbatis studio in quatuor libros digesta CCLXXXIII. Alia Benedicti levitae in libros tres, ibid. De quatuor additionibus capitularium, ibid.
    Carthaginensis synodus sub Grato, LXXVI.
    Alia sub Genethlio, ibid.
    Alia anni 394, sub Aurelio, LXXIX.
    Alia anni 397, Kal. Julias, ibid.
    Alia anni ejusdem iduum Augustarum, in qua Breviarium canonum Hipponensium conditum fuit, 79. Celebrata ab Aurelio Carthaginensi cum episcopis Byzacenis, LXXX. Vide Breviarium canonum Hipponensium. Duae epistolae distinguendae, altera ejusdem Concilii, altera Mizonii primatis Byzaceni, 739 not.
    Alia anni ejusdem habita V kal. Septembris, in qua Breviarium canonum Hipponensium lectum, et confirmatum fuit, LXXIX. Ejusdem synodi restituendae necessitas, ibid. Series canonum ejusdem synodi restituta, LXXX et seqq.
    Carthaginensis synodus anni 398 ex mss. Collectionum Hisp. et Isid. vulgata, non pertinet ad ullam synodum Africanam, LXXXVIII et seqq. Variae de ea sententiae, ibid. Quid probabilius credatur, XCI.
    Carthaginensis anni 399, XCII. Aliae duae anni 401, ibid. Secundae synodi anni 401. Necessaria restituti, ibid. et XCIII.
    Alia anni 403, XCIV. Alia an. 404., ibid.
    Alia anni 405, cui quidam canon adjudicandus ostenditur, XCV.
    Alia anni 407, ibid.
    Aliae duae anni 408, XCV, XCVI.
    Alia anni 409, ibid.
    Alia an. 410, ibid.
    Carthaginensis, quae damnavit Coelestium, celebrata non an. 412, sed 411, 845.
    Carthaginensis synodi anni 416 epistola ad Innocentium papam, 128.
    Carthaginensis plenaria anni 418 contra errores Pelagii et Coelestii, XCVI, 165. Canon ejusdem concilii contra admittentes salutis et quietis locum parvulis sine baptismate decedentibus, a suppositione eximitur, XCVI et seqq.
    Carthaginensi synodi anni 419. Exacta descriptio, XCVIII. Subscriptiones ejusdem synodi, 646. Canones priores triginta tres actionis primae unde derivati ac repetiti, LXXVI. Hi soli canones in quibusdam manuscriptis antiquissimis contenti, LXXXIII. Diversa ipsorum divisio in codicibus diversis, 629. Iidem nunc impressi, uti leguntur in antiquissimis collectionibus mss. Italicis, 635 et seqq.
    Carthaginense concilium anni 421, nunc primo editum, CIII, 649 et seqq.
    Aliud Carthaginense vigesimum sub Aurelio, CIII. Ex hoc scripta videtur Africanorum epistola ad Coelestinum papam, CIV. Tempus ejusdem concilii, ibid.
    Carthaginense concilium anni 525 ex unico codice Vat. Palatino vulgatum, CXXXVI. In aliis antiquis documentis laudatum, ibid. Ejusdem concilii error notatus, LXVI. Locus emendandus, XCIV.
    Castitas, vid. Continentia.
    Cataphrygae baptizandi, cum ad Ecclesiam veniunt, 431.
    Cataphrygarum vox perperam intrusa canoni Nicaeno versionis Isidorianae, 61 not.
    [Col. 1160] Catechumeni, 117. A quibus debeant abstinere, 658.
    Cathari quomodo recipiendi, 54. Canon Nicaenus de iisdem explicatus, ibid., not. Male redd tus Latine in versione codicis canonum hoc tomo impressi, 756.
    Causae clericorum in Africa quomodo tractandae, 93, 642, 644. Causae inter clericos inferioris et superioris ordinis a quibus terminandae, 206, 230, 675.
    Causae episcoporum, presbyterorum et diaconorum a quibus cognoscendae ex Africana disciplina, 638, 639, 641.
    Causae majores ad sedem apostolicam post episcopale judicium referendae, 207.
    Causa agitari nequit apud eos qui iidem sint inimici, testes et judices, 337.
    Centii camerarii liber de Censibus, CCCIII.
    Chalcedonensis collectio edita a Rustico, CXLII.
    Chalcedonensis concilii gesta actionis sextae versionis primaevae, 214 not. 1. Definitio fidei ejusdem concilii, 220. Eadem ex alia antiqua versione, 391. Canones Chalcedonenses interpretationis priscae, 225. Ex alia antiqua interpretatione nunc primum edita, 617. Canones conditi actione septima, 617 not. Catalogus Patrum Chalcedonensium, 549. Quae Chalcedonensia gesta approbata a sede apostolica, et quae rejecta, 321. Non omnia constare debent, quae in ea synodo continentur, ibid. Codices canonum Graecorum in Chalcedonensi adhibiti, eorumque diversitas, XXXVI, XXXVII, XXXVIII. Duo vitia cujusdam loci vulgatae actionis decimae sextae notata, XXXVII. Sincerus textus restituendus, XXXVIII. Diversa allegatio canonis Nicaeni actione decima tertia notabilis, XXXVII. Locus Chalcedonensis synodi, quo laudatur supposititium decretum Sardicense, explicatus, XXXIX. Tres canones Chalcedonensibus additi, et unde sumpti, 771.
    Chorepiscopi dicti vicarii episcoporum, 110, 427. Quid ipsis vetitum, 110. Formatas dare poterant, 427. In vicis et villis constituti, et ut episcopi consecrati, ibid. Eorum potestas quibus finibus coercita, ibid.
    Chrisma post baptisma dandum, 440. Petendum a proprio episcopo, non ab aliis, 667. Baptizati non consignandi nisi ab episcopis, 200, 415. Presbyteri possunt baptizatos ungere chrismate, quod fuit ab episcopo consecratum, non tamen frontem eodem signare, quod solius episcopi est, ibid. In chrismate nihil pretii exigendum, 410.
    Christus. Vid. Filius Dei.
    Citationes tres ante judicium aliquot dierum intervallum non requirebant, 806 not.
    Clementis I papae epistola ad Jacobum supposititia, 454. A Rufino Latine reddita, et a Graeco conficta, ibid., not. Alia ejusdem epistola item supposititia ad eumdem Jacobum, 674. Eodem interprete e Graeco in Latinum conversa, 631. Discrimen earum a vulgata in conciliis, ibid. Sola additamenta, quibus utraque interpolata est, Isidoro Mercatori tribuenda, CCXVII, CCXVIII.
    Clerici tam superioris ordinis quam inferioris, 206. Clerici qui ordinandi, 90. Laici quando, et quatenus ordinandi, 409. Clericorum officiis monachos aggregari vult et optat Siricius, 253. Non ordinandus illitteratus, aut aliqua parte corporis imminutus, 415, 416. Nec poenitens, 667. Nec servus sine dominorum voluntate, 414. Nec criminosus et qui ordinatus ab officio removendus, 416. Nec qui est rebaptizatus, 644. Nec qui viduam duxit, 189, 190, 207, not. 250, 253. Nec qui secundam duxit uxorem, 190, 191, 251, 253, 419. Etiamsi primam ante baptisma accepisset, 190, 289. Nec qui post peccatorum remissionem cingulum militiae saecularis habuerit, 206, 449. Nec curialis, 211. Nec qui repudiatam duxit, 667. Clericatum obtinere non poterit, qui grandaevus baptizatur, nisi eo quo baptizatur tempore statim lectorum, aut exorcistarum numero societur, 252, 253. Non ordinandus seditionarius, usurarius, aut injuriarum ultor, 662. Neophyti ad sacerdotalem ordinem non promovendi, 434. Qui non promovendi, et irregularitates a Gelasio notatae, 408, 410.
    Clerici qua aetate ordinandi, 90, 252, 640. Quae in singulis gradibus observanda sint tempora, 266. Quid in monachis, 408. Quoto tempore in singulis gradibus ministrare debeant, 253.
    Clericus nullus est ordinandus nisi ad titulum alicujus ecclesiae civitatis, vel vici, vel martyrii, 229. Clerici non ordinandi coram catechumenis, 434, 435.
    Clerici quantumvis eruditi artificio victum quaerant, 664. Victum et vestimentum sibi artificiolo vel agricultura absque officii sui detrimento praeparent, 659. Qui ad operandum validi sunt, artificiolum et litteras discant, 661.
    Clerici pretio ordinati, ab officio deponantur, 419. Poena clericorum qui ad gradum ampliorem nolunt promoveri, 645, 650. Ante ordinationem placita concilii iisdem inculcanda ab ordinatoribus, 90, 641. Non ordinentur nisi omnes domesticos catholicos fecerint, 95.
    Clerici viduam non ducant uxorem, 449. De clericis et [Col. 1161] episcopis ordinatis, qui viduas acceperant, Innocentius queritur, 189. Id in Macedonia factum ex consuetudine, 190.
    Clerici quoad eorum vitam et honestatem, 659, 664.
    Clerici non intersint spectaculis, 441. Vid. Spectacula. Si in nuptiis vel coenis nuptialibus spectacula fiant, antequam thymelici ingrediantur, surgant de convivio, et abeant, ibid. Non sint negotiatores, 415. Non cohabitent cum extraneis mulieribus, et quae tales, 49, 95, 669, 676. Ex qualibet muliere suspicio generetur, nullam cum ipsa conversationem habeant, 671. Quatenus ad feminas accedere debeant, 96, 676. Non sint conductores aut procuratores, etc., 95, 227, 640. Quibus in causis episcopi jussione procurationem recipere possint, 671. Non veniant ad militiam vel dignitatem saecularem, 229. Non transeant de Ecclesia ad Ecclesiam, 58, 228. Nisi necessitate cogente, 236, 419. Non licet clerico in duarum civitatum ecclesiis militare, 231. Qui a sua ecclesia recedunt, ab aliis non recipiantur, 59. Poena recipientium clericos alienos, 425. Peregrini clerici sine commendatitiis sui episcopi non ministrent, 233, 426, 439. Non morentur in aliena civitate nisi causa justa ab episcopo loci, vel a presbyteris locorum cognita, 98. De clericis qui diutius morantur in aliena civitate, 74. Clerici propinquis non catholicis nihil rerum suarum donent, 95, 643. Filios suos non emancipent nisi de eorum moribus et aetate securi, 95. Clerici feneratores abjiciendi, 59.
    Clerici non ministrent palliis amicti, aut praecincti lumbis, 271. Quod in Galliis inductum fuerat, ibid. Presbyteris et clericis lapsis et ab officio removendis manus non imponendae, quatenus, 644. Clericis praeter canonum regulas ex ignoratione ordinatis ita indulgetur, ut spes eis adimatur promotionis, 184, 254. Energumeni et aliis passionibus irretiti, ministeria sacra non tractent, 417. De clericis et episcopis accedentibus ad imperatorem, 428.
    Clerici alieni non ordinandi, 450. Sine voluntate episcopi sui, 59, 74, 96, 288. Non sollicitandi, 74. Alienos clericos episcopi sibi non vindicent, 410. Depositi ab episcopo, ab aliis non recipiantur, 73, 426, 450, 637. A vicinis episcopis audiendi, 73. Excommunicati a suo episcopo, quamdiu non recipiendi, 426, 428. De clericis qui excommunicati erigunt altare et sacrificant, 638.
    Clericis ordinatis ab haereticis, cum redeunt ad Ecclesiam, ordinationis honor negandus, 192. Ob solam necessitatem ordinati a Bonoso recepti, 193. Catholici ab eo ordinati ordinationis careant dignitate, 194. Quid de invite ab eo ordinatis, 195. Quod Novatianis Nicaena synodus indulsit, ad alios non trahendum, 193.
    Clericorum causae. Vid. Causae.
    Clerici aut monachi conjurantes aut machinantes in episcopum vel clericum, amittant gradum, 235.
    Codex antiquus canonum apud Graecos quinam initio fuerit, et quomodo auctus, XI. Laodiceni canones olim in ipso codice deerant, XII. Item Antiocheni, XIII. Quos canones primum contineret, ibid. Ubi conditus, ibid. Additamenta ejusdem notantur, XIV. Aliae posteriores accessiones, XV.
    Codex Graecus canonum non fuit publica auctoritate conditus aut editus, XXXIV. Nullus fuit olim publicus codex canonum praesertim apud Romanam Ecclesiam, LV. Siricii et Coelestini loca explicata, ibid. Nullus item fuit codex publicus, qui decretales pontificum complecteretur, LXV. Quomodo sine codice publico decretales promulgarentur, ibid., 697, not.
    Codicis canonum prima mentio in concilio Chalcedonensi, VII. Codices Graeci, qui canones diversarum synodorum continua numerorum serie praeferebant, ibid., XXXVI. Numerorum divisio in quibusdam codicibus diversa, VIII, XXXVIII. Non tamen omnes Graeci codices continuam numerorum seriem exhibebant, XXXV, XXXVIII. Quos in codices haec series inducta, XXXVI, 578. Codicum Graecorum diversitas notata, XXXVI, XXXVII. Alii aliis auctiores, XXXVIII.
    Codex canonum universae Ecclesiae a Justello editus in nullo vetusto exemplo inventus, et quomodo concinnatus, VIII.
    Codex canonum hoc tomo impressus num fuerit codex Romanae Ecclesiae. Affirmativa Quesnelli sententia, 685 et seqq. Unde orta, 753. Refellitur, 755 et seqq. Nec Romae, nec in Italia conditus, sed in Galliis, 765. Tempus ejusdem collectionis, 7. De ejus praestantia, ibid. Novae editionis necessitas, ibid. Quot capita contineat, contra Quesnellum statuitur, 9, 467, not.
    Codex encyclius, CXLII.
    Codex canonum Ecclesiae Africanae Graece et Latine editus quid sit, LXXIV. Qualis esse deberet, CVI.
    Codices canonum Ecclesiae Gallicanae, CXXIX. Nulli publici, sed privato studio lucubrati et editi, ibid.
    Codicis Theodosiani leges codici canonum insertae, 393 et seqq.
    [Col. 1162] Codicum diversarum collectionum collatio quanti intersit, II.
    S. Coelestinus I scribit ad episcopos Viennenses et Narbonenses, 270. Item ad episcopos Apuliae et Calabriae, 276.
    Coelestius in Carthaginensi concilio damnatus, 129. Damnatus ad presbyterium pervenit, ibid., 143. Ipsius errores, vid. Pelagius.
    Collectiones antiquorum canonum et decretalium quam utiles, III. Earum diversa origo quomodo detegatur, VII
    Collectiones mss. anonymae et ineditae, CCLXXVIII, CCCXVI et seqq.
    Collectio Sorbonico-Mutinensis in Italia saeculo ex exeunte lucubrata, CCLXXXV.
    Collectorum quorumdam libertas in afferendis canonibus, CCLXXIV, CCLXXV.
    Coloratum judicium, 357.
    Communionis catholicae et haereticae confusio notata, 372. Sacerdotes catholici communionem catholicam reservantes, et eos qui apostolicae sedi communicarent elegere consortes, et illos quibus sedes apostolica minime communicaret, usque ad persecutionis incursus non tenuere consortes, 367, 368. Communio cum haereticis vitanda, 342, 343. Communicantes cum illis a catholica et apostolica communione sejuncti, 343, 344.
    Communio obeuntibus data quasi viaticum profecturis, 185. Olim quibusdam negata, et cur, ibid. Vid. Eucharistia.
    Commissalia, 441.
    Concilia diaboli sunt haereticorum conventus, 665.
    Concilium ex omnibus provinciis legitime convocatum oecumenicum est, etiamsi plures ad illud non accedant, vel ab eo, cui caput Ecclesiae praesit, plures separentur, XLIX. Ecclesiastici moris non est cum his, qui pollutam habent communionem permixtamque cum perfidis, miscere concilium, 355. Vid. Synodus.
    Concilium Africanum cur appellatum sit illud contra Pelagianos coactum sub Zosimo, 867. Quid intersit inter concilium Africanum et plenarium ab Augustino distincta, et quid requireretur ad plenarium, ibidem. Voces plenarium et universale concilium ab Afris promiscue acceptae, 807, 895. Unicum concilium plenarium coactum ab Africanis an. 418, non vero duo, 895. Numerus Patrum ejusdem, 898. Expungitur plenarium concilium, quod autumno ejusdem anni celebratum Quesnellus putavit, 895 et seqq. Canones contra Pelagianos in eo concilio plenario, quod kalendis Maii anni ejusdem habitum fuit, conditi, 864, 899. De his duobus conciliis Africano et plenario contra Pelagianos, vid. Pelagius.
    Concilium Africanum vulgatum est segmentum e Dionysio Exiguo, CI.
    Concilium idem quandoque duplici nomine appellatum relatione diversa, 991.
    Concilia Gallicana, in quibus emendandis antiquae collectiones Gallicanae collectionibus Hispanae et Isidorianae praeferendae sunt, LIII.
    Confessio facienda sacerdoti qui praeest, 459.
    Conjugium bonum et a Christo sanctificatum, 260. Velamen conjugale, 248. Benedictio quam sacerdos nupturae imponit, 249. Nemo alteri desponsatam ducat uxorem, ibid. Vid. Nuptiae.
    Constantii lex contra Coelestium, 181.
    Constantini constitutum apocryphum, CXXIV. Epistola ejusdem de synodo Nicaena ad Ecclesiam Alexandrinam versionis ineditae, CXXVIII. Lex ejusdem contra Arium versionis pariter ineditae, ibid.
    Constantinopolitanus episcopus est parochiae Heracleensis Ecclesiae, 352. Nec inter sedes praecipuas est ejus sedes, nec inter metropolitanorum jura censetur. 356. Nulla illi praerogativa competit, eo quod sit regiae civitatis episcopus, 355. Constantinopolitanae Ecclesiae archivi, 315.
    Constantinopolitani I concilii canones ex versione Isidoriana, 443. Ex versione prisca, 553. Initio deerant in Graeco canonum codice, cui additi post Chalcedonense, XII. Catalogus Patrum ejusdem concilii ad mss. codices exactus, 556. Canones Constantinopolitani a Romana Ecclesia non recepti, LV. Hoc concilium olim ab ipsis Graecis non recensitum inter oecumenica, LIV. A Latinis post Chalcedonense celebratum est, nec tamen habitum uti oecumenicum nisi aliquanto post, idque ob solum symbolum, LIII. Hoc symbolum jamdiu ante Latinis notum, et missum ad Damasum, nec idcirco haec synodus habita uti oecumenica, LIV. Quando apud Latinos recenseri coeperit inter oecumenicas, LV. Canon Chalcedonensis de primatu sedis Constantinopolitanae canonibus Constantinopolitanis adjectus in prisca versione, et cur, 555, not. Canones duo quintus et sextus concilio CP. I perperam attributi, ad quam synodum referendi videantur, X.
    Constantinopolitanum concilium sextum oecumenicum, [Col. 1163] et epistolae ei annexae in mss. auctioris collectionis Hispanicae a suppositionis nota vindicantur, CCV.
    Constantinopolitanum concilium anni 382 Sardicensem canonem Nicaeni nomine allegat, XLI.
    Constantinopolitanum concilium sub Flaviano contra Entychen, 295 et seqq.
    Consuetudinum varietas in Ecclesiis unde, 198. Consuetudo Romanae Ecclesiae ab iis Ecclesiis quae a Romana originem habent, servanda, 199, 203, 412. Vid. Romanae Ecclesiae normam.
    Continentia ministris altaris praecepta, 183, 251, 450, 635. Etiam subdiaconis, 644. Poena incontinentium, 184, 185, 251. Sacerdotes et levitae cum uxoribus suis non coeant, 209, 450. A die ordinationis suae pudicitiam servare debent, ibid. Qui antea uxorati ordinantur ad ministerium sacrum, post ordinationem ab uxore abstineant, 675. Qui corruptus et postea baptizatus ad clericatum ascendere voluerit, spondet se non ducturum uxorem, 211. Clericorum majorum incontinentia arguitur, 176, 183 et seqq. Male defendebatur, 250. Lectores et psaltae in quibusdam Ecclesiis nubere permissi, 233. Lectores cum ad pubertatem pervenerint, cogantur vel uxorem ducere, vel continentiam profiteri, 940.
    Conventicula privata reprobantur, 124. De his qui, ab Ecclesiae suae communione separantes, conventicula in domibus agebant, 425. De presbyteris vel diaconibus, qui separatim conventicula et collectas faciunt, 426.
    Conventicula haereticorum non Ecclesiae, sed concilia diaboli appellanda, 665.
    Cresconiana collectio a Baronio aliisque laudata quaenam sit, CXVII, CLXXXIX, CCLVII.
    Cresconii Africani episcopi duo opera, CCLIV. Unum poema de bellis Libycis, ibid. Alterum collectionem, quam Concordiam canonum inscripsit, ibid. Haec in duas quasi partes divisa, quarum una ipsam collectionem, alia collectionis breviarium praefert, ibid. Utraque Cresconio vindicanda, CCLV. Editio hujus operis quomodo curanda, CCLVI. Cresconius primus inter Latinos collectionem in titulos distribuit, CCLVII. Idem in veteri ms. collectione laudatus, CCLXXXV.
    Cresconius Villaregiensis episcopus, 89.
    S. Cyrilli Alexandrini epistola ad Joannem Antiochenum, 384. Alia ad Nestorium, 465. Duae ejusdem Cyrilli epistolae concilii Ephesini nomine quibusdam collectionibus insertae, CLXXXVI, CXCVIII, CCLIX.

D
    Dalmatianus Caesar, LXIV. Quis fuerit, LXIII.
    S. Damasus papa scribit ad Paullinum Antiochenum, 396. Quando, 934, not. Formae tres ejusdem ep stolae, 396, not. Unde profectae, 397, not. Conditiones praescribit, qua Apollinaristae suscipiantur, 399, 400. Confessio fidei ad eumdem Paulinum missa contra errores Arianorum, Macedonianorum et Apollinaristarum, 400. Anathematismus in vulgatis Theodoreti eidem confessioni additus ostenditur, 403, not. Alius anathematismus interpolationis accusatur a Quesnello, 934, 935. Vindicatur, 402, not.; 935, not. Nicaenum symbolum eidem confessioni fuisse praemissum probatur, 396, not.; 399, not. Duae Damasi epistolae ad Paulinum a Coelestino papa distinctae, 397, not.
    Damasi epistola ad Orientales vindicata, CXXV. Loca quaedam e ms. emendata, CXXVI. Decretum fusius de libris recipiendis vel non recipiendis in quibusdam mss. Damaso inscriptum, CLI, CLIII. Quae particula ejusdem ipsi tribuenda, CLV. Scripturarum sacrarum canon num ipsi adjudicandus, ibid.
    Daniel quidam graviter accusatus in Galliis episcopus ordinatur, 273. Postulatum judicium declinat, ibid. Interim ab episcoporum coetu segregatur, 275.
    Decentius episcopus Eugubinus saepe Romam profectus, 199. Consulit Innocentium papam, ibid.
    Deusdedit cardinalis opus adversus invasores, simoniacos et schismaticos, CCXCIX. Aliud ejusdem opus collectio canonum nondum vulgata, CCC. Plura excerpta ex tomis antiquis basilicae Lateranensis, CCCIII.
    Diabolus non per conditionem, sed per arbitrium factus est malus, 654.
    Diaconi quales esse debeant, et eorum officia, 459. Diaconus unus sit cum presbytero in Ecclesia baptismali, 671. Quando Eucharistiam ministret populo, 662. In uno cubiculo cum presbytero suo maneat, 672. Diaconi supra presbyteros non sint, 60. Nec sedeant in medio presbyterorum, ibid., 411. Sed jubentibus presbyteris sedeant, 437, 662, Mensura ab iisdem tenenda quae, 411. Eorum continentia, 110.
    Diaconicon pro sacrario, 437.
    Diaconissae qua aetate, earumque continentia, 234.
    [Col. 1164] Diaconissae Paulianistarum, 62.
    Didaci duo episcopi Compostellani, quorum alteri collectio canonum Gregorii presbyteri inscripta detegitur, CCCXIV.
    Dioeceses Asiana, Pontica et Thraciae, 444.
    Dionysii Exigui encomium, CLXXIV. Collectio canonum et decretalium ab eo lucubrata, in duas partes divisa, et singulae partes separatim ab eo editae, CLXXV. Continua numerorum series in Graecis canonibus a Dionysio apposita, ibid. Quae tamen nondum inventa est in codicibus, qui supersunt, CLXXVI. In aliquo codice inchoabat a canonibus apostolicis, CXXXII. Vulgata Justelli editio duo documenta addit a puro Dionysio aliena, CLXXVII. Qualis esse deberet pura Dionysii editio, CLXXVIII.
    Dionysianae collectionis praestantia, ibid. Celebritas et propagatio, CLXXIX. Post Hadrianum I multo magis propagata, CLXXX. Num Dionysius fuerit primus qui decretales collegit, CLXXVIII. 1032, not. Num eas ex apostolicis scriniis sumpserit, CLXXIX. Tempus, quo eam condidit, CLXXX. Num haec collectio ante Caroli Magni aeta em recepta fuerit in Galliis, Quesnelli sententia, 1013 et seqq. Refellitur, 1041 et seqq. Chilpericus rex Dionysiana versione interpolata usus, 1024, not. Stephanus II papa codicem Dionysii adhibuit, 1028, not. Item Joannes secundus, CXXXII. Eadem collectio ante Hadrianum I recepta in Hispania, Africa, Anglia, Hibernia, 1047. Item in Graecia, ibid. Usus collectionis Dionysianae apud Romanos qualis, CLXXX. Haec collectio ab Hadriano I tradita Carolo Magno, quae additamenta receperit, CLXXXIV. Exinde Codex canonum appellari coepit, ibid., CLXXXVI. Vid. Hadriana collectio. Dionysius alia quaedam Graeca opuscula Latine reddidit, CLXXXI.
    Dioscorus Alexandrinus Eutychi consensit, et damnavit S. Flavianum CP., 309. A Marciano imperatore, ab aulicis potestatibus, et a cuncta synodo damnatus fuit, ibid. Et ab apostolica sede, 352.
    Dioscorus praefectus praetorio Orientis sub imperatore Glycerio, 679, not.
    Dispensationes ob necessitatem et utilitatem ecclesiasticam concessae a Gelasio, 407, 413. Extra necessitatem et utilitatem non usurpandae, ibid.
    De divinationibus, 114.
    Diurnus Romanus, CCCIII.
    Dominicum diem apostoli voluerunt festivum, 201. Hoc die fermentum per titulos Romae missum; non per parochias rurales, nec per coemeteria, ibid. Dominicis diebus non flectenda genua. Vid. Genuflexio. Qui die dominico studiose jejunat, non credatur catholicus, 664. Vid. Jejunium.
    Donatiani episcopi Africani duo distinguendi, 991.
    Donatistae clerici quatenus recipiendi, 101. Num pueri eorum ad clerum promovendi, 102.

E
    Ecclesia catholica veraciter illa est quae ab omnium perfidorum et ab eorum successoribus consortibus sincera, pura, immaculata communione divisa est, 341. Extra Ecclesiam catholicam nullus salvatur, 654. Ecclesiae potestas in dimittendis peccatis, 326. Pax Ecclesiarum non utcunque, sed veraciter Christiana quaenam sit, 342.
    Ecclesias in Italia, Galliis, Hispaniis, Africa, Sicilia et aliis interjacentibus insulis nemo instituit, nisi ii, quos aut S. Petrus, aut ejus successores constituerunt sacerdotes, 198.
    Ecclesiae bona non distrahenda, 644, 646, 652, 657, 670, 672, 676. Quid in necessitate, 644. Quibus conditionibus, 661. Quatenus bona unius Ecclesiae dari possint, vel non possint alii Ecclesiae, 650. Non alienanda bona acquisita a clerico, qui ante ordinationem nihil habebat, ex praediis suo nomine emptis, 646, 651. Bona Ecclesiae non infiducianda, nec sine voluntate pontificis vicario danda, 672, 673. Bona Ecclesiae in dioecesi constituta, si fuerint derelicta, episcopus non applicet Ecclesiae matrici, 653, not.
    Ecclesiae pro locis Deo sacratis. Vid. Basilicae. Convivia in ecclesiis vetita, 97. Haereticis non concedendus ingressus in ecclesiam, 435. Solae scripturae canonicae in Ecclesiis legendae, 441. Et passiones martyrum, 100. Psalmi ab idiotis compositi et vulgares in ecclesiis non dicendi, 441. Nemo, sive gentilis, sive haereticus, sive Judaeus, prohibendus ingredi ecclesiam ad audiendum verbum Dei usque ad missam catechumenorum, 657.
    Egbertus Eboracensis episcopus probatur auctor libri de remediis peccatorum, qui Bedae tribuitur, CCLXIX. Qualis hic liber edendus, ibid. Excerptiones Egberto inscriptae cujus sint, CCLXX. Egberti opus de sacerdotali Jure, ibid. Excerptiones ex hoc opere erutae, sed quaedam ipsis inserta ab Egberto aliena, CCLXXI. Poenitentiale ipsi tributum et in quatuor libros distinctum, alii auctori vindicandum, [Col. 1165] CCLXXII. De libello, quem Morinus edidit Egberto inscriptum, CCLXX, CCLXXI.
    Electiones ministrorum Ecclesiae populi judicio non concedendae, 436.
    Energumenis manus non imponendae a presbyteris, etc., nisi jubente episcopo, 201, 202. Imponendae ab exorcistis, 663. Energumeni pavimenta terrae everrant, ibid. Ipsis in domo Dei assidentibus victus ministretur, ibid.
    Ephesinae sedis laus, 24.
    Ephesinae synodi antiqua versio et collectio documentorum ad Nestorti causam pertinentium, CXXXIX. Insignia loca in eadem versione e ms. supplenda, CXLI. Ephesini canones serius additi Graeco canonum codici, X, XIV, 579. Versio actionis sextae Ephesinae a Mario Mercatore lucubrata, et notabiles lectiones e mss. erutae, CXVIII.
    Ephesinam pseudosynodum sedes apostolica non consentiendo sola submovit, 352.
    Epibatae, id est laici, 461.
    Episcopus ante ordinationem examinandus, et quomodo, 653. Qualis esse debeat, et ejus officia, 457, 462. Qualis eligendus, 275, 653, 654. Episcopi e laicis non ordinandi, 71, 276. Nemo ordinandus episcopus extra conscientiam sedis apostolicae, hoc est primatis, 449, not. Vel metropolitani, 206, 269, 430, 436. A metropolitanis confirmatio, 50, 53. Nullus in vacantem Ecclesiam irrepat, etiamsi plebs eum velit episcopum, 429. Episcoporum ordinationes non differendae, ac intra tres menses fiant, nisi necessitas prorogari coegerit, 237. In ordinatione intimentur episcopo placita concilii ab ordinatoribus, 641. Statuta ab episcopo servanda proponuntur, 655 et seqq.
    Episcopi a quibus et quomodo ordinandi, 50, 430, 436, 639. Ne unus episcopus episcopum ordinare praesumat, 206, 249, Non minus quam a tribus episcopis ordinandus, 103. In aliena provincia quandonam debeat episcopus ordinari ab episcopis vicinis, 66. In episcoporum dissidio plurimorum sententia obtineat, 53. Nemo laicus vel monachus ordinandus episcopus, nisi per gradus ordinum inferiorum probatus, 265, 273. Nullus invitis episcopus detur, 274. Cleri, plebis et ordinis consensus requirendus, ibid., 654. Quando ex alia Ecclesia sumendus episcopus, 274. Nullus episcopus successorem sibi substituat, 431. Episcopus non ordinandus in vicis et modicis civitatibus, 66, 441. Quid de ordinatis in ejusmodi locis, 441. Episcopus ordinatus si negligat ire ad Ecclesiam, cogendus, 429. Quid si non eat ob contradictionem plebis, 430.
    Episcopi non transeant de una ad aliam Ecclesiam, 431. Qui transeunt, nec laicam communionem habeant, 63. Quid si episcopus in sua Ecclesia non susceptus aliam adeat, 113, 487. Quando liceat de una Ecclesia ad aliam transire, 656. Transeuntes de Ecclesia ad Ecclesiam tandiu a Damasi communione habentur alieni, quandiu ad primam Ecclesiam redierint, 402. Quid si alius in eadem sede fuerit ordinatus, ibid.
    Episcopus non absit a sua Ecclesia ultra tres hebdomadas, 72. Quandiu in aliena civitate vel provincia peregrinus recipi queat, ibid. Episcopi Afri non transeant mare nisi cum formata primatis, 97, 643. Qui ad comitatum ire queant, et quibus de causis, 68. Diaconum potius mittant cum commendatitiis metropolitani, 69. Causae eundi examinandae ab episcopo Romano, ibid. Quando examinandae ab episcopis qui sunt in canali, 70.
    Episcopus cum episcopo litigans ex alia provincia non advocet episcopum, 64. Quid si episcopus depositus fuerit; 67. Quid si diversae judicum sententiae, 429. Episcoporum causae. Vid. Causae episcoporum. Causae majores.
    Episcopus nullam rei familiaris curam ad se revocet, et lectioni, orationi et praedicationi vacet, 655. Qua supellectili utatur, ibid. Quomodo clericos ordinet, 656. Vid. Clerici. In aliena parochia clericos sibi non ordinet, 431. A nullo occupentur plebes alienae, 89. Non sibi vindicet clericos alienos. 410, 428. Nihil extra suos terminos usurpet, 443. Quomodo ministret bona Ecclesiae. 433. Causas non audiat absque praesentia clericorum suorum, 656. Ad synodum vocatus non se subducat, 439.
    Epistola canonica e mss. edita, 669. De auctore et tempore ejusdem, 631.
    Epistolae canonicae episcoporum Alexandrinorum et aliorum receptae in Graeco canonum codice, XV.
    Epistolae familiares et hypomnisticae, 780, not.
    Epistolae formatae ab episcopo clericis alio migrantibus tradendae, alias non recipiendae, 426, 620. Dictae etiam canonicae, 439. Epistolarum formatarum regula, 452. Attico CP. episcopo tributa, a Nicaenis Patribus praescripta traditur, ibid., not. Videtur Latini auctoris fetus, ibid. Usu recepta, ibid. Duae epistolae formatae, CXI, CXII. Alia, CCXLII.
    Epistolae Romanorum pontificum canonum nomine comprehensae, LVI. Decreti nomine donatae, 863. Auctoritates appellatae a Gallis, CXXXI. Fere scriptae in synodis, CXXXII. [Col. 1166] Solo tamen pontificum nomine plerumque inscribebantur, 934, not. Primum scriptae ad episcopos quarumdam provinciarum, dein aliis communicatae, diversas in codicibus inscriptiones receperunt, LXV, 407, not. Nonnunquam additamenta inserta, ut accommodarentur disciplinae diversae, 1000.
    Erchembaldi cancellarii duo, CCLXXXIV.
    Error. Quandiu aliquis manet in errore, sententia in errorem praefixa obstrictus manet, 323. Participes errores damnati, 351.
    Esicius episcopus Salonitanus consulit Zosimum papam, 265.
    Eucharistia communio corporis Christi, et de reliquiis quae supersunt, 674. Eucharistiae viaticum in infirmitate dandum, 658. Vid. Communio. Eucharistia corporis defunctorum non detur, 91, 641. Loco eulogiarum in paschate ad alias parochias non mittenda, 436.
    Eudoxiani anathematizati in concilio CP. 443, 554.
    Eulogiae, CCCIV.
    Eunomii error damnatus, 401. Eunomiani anathematizati, 443, 554.
    Eunuchi qui a clero exclusi, 47.
    S Euphemiae martyrium, seu Ecclesia, in qua habita synodus Chalcedonensis, 215, 217.
    Euphemius CP. defendit Acacium, et quomodo, 334.
    Euphratesia provincia post Nicaenam synodum instituta, et dissecta a Syria, XVIII.
    Eusebius Caesareae Ponti praefuit concilio Gangrensi, XXV.
    Eusebius Caesareensis in Palaestina praefuit concilio Antiocheno anno 332, XXIX. Separatim a caeteris scripsit ad Constantinum, et cur, XXVIII.
    Eustathius, seu Eustasius episcopus, ejusque discipuli, quorum errores damnati in concilio Gangrensi, 121. Quis iste Eustathius fuerit, XXIV.
    Eustathius diaconus levi de causa diaconii gratia spoliatus, ut restitueretur Innocentius papa I postulat, 196.
    Eutyches in CP. synodo a S. Flaviano damnatus, et gesta ejusdem synodi, 295. Test monia Patrum de duabus naturis in Christo contra errorem Eutychis, 285. Eutychianus error damnatus in concilio Chalcedonensi, 222.
    Eutychiani lege Marciani imperatoris perstricti, 242.
    Excommunicati a suis episcopis, ab aliis non recipiantur, 50, 72, 627. Quoad in synodo provinciali causa cognita ab omnibus non recipiantur, 51. Vel episcopus excommunicati humaniorem sententiam ferat, ibid. Cum excommunicatis non communicandum, 425. Poena communicantium, 660. De clericis excommunicatis, qui ante audientiam communicarint, 645, 650.
    Exorcistae energumenis manus imponant, 663. Exorci zare vetitum iis qui ab episcopo non sunt ordinati, 438.
    Exsuperius episcopus Tolesanus consulit Innocentium papam, 182.

F
    Faustini presbyteri fides, 278.
    Feminae sacris altaribus non ministrent, 420. Nec ad altare ingrediantur, 440. Quamvis doctae et sanctae, in conventu viros non doceant, 660, Vid. Mulier.
    Felix papa III damnat Acacium, qui haereticos receperat, et ejus epistola ad eumdem, 317. Vitalem et Misenum legatos Constantinopolim misit, 318. Vid. Vitalis. Tres epistolae ejusdem pontificis supposititiae ante Pseudo Isidori imposturas, CXLV. Tres aliae in dubium vocatae vindicantur, CXLVII. Tractatus Gelasii Felici III perperam assertus, CL. Fragmentum epistolae Felicis III in vulgatis addendum, CLXIV.
    Feriatica nec ab haereticis, nec a Judaeis accipienda, 439.
    Fermentum Romae per titulos die dominico missum, non per parochias rurales, et cur, 201, not.
    Ferrandus Carthaginensis Ecclesiae diaconus quando floruerit. CCXLVI. De Breviatione canonum ab eo lucubrata, ejusque rarissimi codices, ibid. Cur inter canones Sardicenses primo loco retulerit canonem ultimum Nicaenum, CCXLVII 706, not. Plures obscurae allegationes ejusdem Breviationis explicatae, aliae suppletae, vel emendatae, quae novae editioni ipsius Breviationis utiles erunt, CCXLVII et seqq. Ferrandus in veteri collectione laudatus, CCLXXXV. Et a Facundo Hermianensi atque Cresconio, CCXLVI.
    Festi dies non agendi cum Judaeis, vel haereticis, 439, Nec cum paganis, ibid.
    Fidei catholicae nomine indicatum symbolum vulgo Athanasianum, 669, not.
    Fidei confessio a Damaso missa ad Paulinum Antiochenum, 400.
    Fidei libelli et formulae fidei, 277, 278, 279, 390, 405.
    Fidei libellus Augustino inscriptus quid sit, 282, not. Abjudicatur Augustino, et concilio Toletano I asseritur, 919 [Col. 1167] Anathemata contra errores Priscilliani eidem subjecta, 283.
    Fidei libellus, qui cap. 39 collectionis hoc tomo impressae exhibetur, 279. S. Gregorio Nazianzeno probabilius asserendus, 945. De variis libellis fidei Quesnelli dissertatio, 910 et seqq. Observationes in eamdem dissertationem ac in eosdem libellos fidei, 945.
    Filius Dei, de quo quid sit credendum, Damasus exponit, 401 et seqq. Ejus incarnatio, unitas personae, et duae naturae explicatae, 390, 392, 653, 654. Patrum testimonia de duabus naturis in Christo Filio Dei, 285.
    Filiorum cura a parentibus non deserenda, 126. Debitum filiorum erga parentes, ibid.
    S. Flaviani CP. episcopi et synodi ab eo habitae gesta contra Eutychen, 295. A congregatione Graecorum damnatus, quoniam sedes apostolica non consensit, absolutus, 352.
    Formata. Vid. Epistola formata.
    Fortunatus Venantius auctor expositionis fidei catholicae seu symboli Athanasiani, 669, not., 955.

G
    Gallicani episcopi quantum apostolicis constitutionibus detulerint, 1029, not., CXXXI. Gallicanae synodi auctoritate apostolica confirmatae, CXXXIV. Gallicanae canonum collectiones, CXXXIX.
    Gangrensis synodica, et canones versionis Isidorianae, 121. Versionis priscae, 528. Haec synodus posterior Sardicensi ostenditur, XXIV. Quis fuerit Eustathius in synodica memoratus, ibid. Osius Cordubensis alicubi perperam recensitus inter Patres Gangrenses, ibid. Eusebius Caesareensis eidem concilio praefuit, XXV. Cur canones Gangrenses, licet posteriores Antiochenis, in Graeco tamen codice ante Antiochenos describuntur, ibid. Gangrensis canon a S. Gregorio Turonensi Nicaeni nomine laudatus, et cur, LI, LII.
    Gazophylacium Ecclesiae, 661.
    Gelasius auctor libri in vulgatis inscripti, Breviculus historiae Eutychianistarum, et locus in fine ejusdem supplendus, CLXIII. Est auctor ejusdem opusculi, sed brevioris, inscripti, Narrationis ordo de pravitate Dioscori, 308, not. Tres hujus opusculi editiones, ac tria additamenta Gelasio auctore, ibid. Gelasii tomus de anathematis vinculo, 321. Ejusdem commonitorium ad Faustum, 333. Scribit ad Anastasium imperatorem, 318. Ad episcopos Dardaniae, 347. Epistola longior ad Dardanos ab interpolationis nota eximitur, CXLVII. Duo ejusdem epistolae exempla, alterum altero auctius, et utrumque ab eodem Gelasio scriptum, ibid. CXLVIII. Epistola ipsius ad episcopos per Lucaniam et Brutios, et Siciliam constitutos, ad alios dein propagata et inscripta, 407, not. Alia ejus epistola ad episcopos Orientis, 361. Gelasii epistola ad Succonium vindicatur, CXLVII. Quatuor opuscula acephala Gelasio asseruntur, CXLIX. Eidem tribuenda tria fragmenta Anastasio II ascripta, CXLVI. Decretum de libris recipiendis vel non recipiendis num Gelasii sit, CLI. Triplex ejusdem decreti forma, et quid Gelasio ascribendum, CLII et seqq. Scripturarum canon num ipsi adjudicandus, CLVI. Gelasii locus explicatus, 775. Gelasii fragmenta ex ms. collectione cardinalis Deusdedit edita, CCCIV.
    Genuflexionis omissionem diebus dominicis atque paschalibus communem fuisse orientalibus et occidentalibus, 723, not. Et Romanae Ecclesiae, 761. Exceptio poenitentium, 726, not.
    Glycerii imperatoris lex antea inedita contra ordinationes simoniacas, 677. Initio imperii ejus edita, 633.
    Gratia ad singulos actus datur, nec datur secundum merita, 180. Gratia quotidiana, 160, 162, 164. Gratiae necessitas, 136 et seqq. Gratia nisi magnis precibus imploranda, 137. Gratia per Jesum Christum non solum delet peccatum, sed etiam adjuvat ad non peccandum, 167. Adjuvat non solum illuminando, sed etiam praestando, ut bonum facere diligamus et valeamus, ibid. Condemnantur qui dicunt eam praestare tantum ut facilius operemur bonum, ac si absque gratia possimus, ibid., 168.
    Gratia legis tempore occulta, nunc manifesta, 157. Gratia quam docet doctrina Christiana quaenam sit, 153, 154. Gratiam Dei in quo ponant Pelagius et Coelestius, 130. Gratiae Dei, qua Christiani sumus nullum locum relinquunt, ibid. Gratiae adjutorium Pelagius collocabat in possibilitate naturae, 155. Refutatur, ibid. Gratiam sive liberum arbitrium, sive legis praeceptum, sive remissionem peccatorum dicens Pelagius, nihil dicit quod ad concupiscentiam tentationesque vincendas pertineat, 151.
    In Gratiani collectionem notatio, CCCXX.
    S. Gregorii Magni synodica ad omnes episcopos anno 601 in vulgatis non recte affixa, CCXLIII. Quaenam sint verae ejus subscriptiones, ibid. Ejusdem epistola ad Augustinum cum [Col. 1168] prooemio nondum impresso, et cum forma a vulgatis diversa e mss. profertur, CCXLIV.
    Gregorii junioris, alias secundi, epistola nunc primum e ms. edita, CCCVI.
    Gregorius Baeticus num auctor cujusdam sermonis vulgati inter illos S. Gregorii Nazianzeni, 948.
    S. Gregorius Nazianzenus probabilius est auctor libelli fidei, qui continetur c. 39 collectionis hoc tomo impressae, 945. Ipsi asseruntur duo vulgati sermones 49 et 50 a nonnullis in dubium vocati, 946, 947. Horum interpres Rufinus, 946.
    Gregorii papae VII quaedam gesta indicata, CCCIX.
    Gregorii presbyteri collectio Polycarpus inscripta. Vid. Polycarpus.
    S. Gregorius Turonensis Nicaeni concilii nomine Gangrensem canonem allegavit, LI. Unde id sumpserit, LII, CCLVIII. Canon apostolicus cum additamento ab eo allegatus, CCLXXV, 1023.

H
    Hadriana collectio, CLXXXIV. A Dionysiana distinguitur ob additamenta, ibid. Additamenta primae partis canonum, ibid. Alia partis secundae decretalium, CLXXXV. Duo, quae posterius accessere, CLXXXVI. Breviarium ejusdem collectionis, ibid. Epitome canonum Hadriano papae perperam in vulgatis tributa, CLXXXVIII. Capitula, quae eidem Hadriano inscribuntur, a Pseudo-Isidoro conficta probantur, CCXIX.
    Hadriano-Hispanica collectio descripta, CCXIII. Antiquo collectori usui fuisse videtur, CCLXXXI.
    Haeresis auctore damnato, fautores et communicantes damnati, 349, 351, 364, 366.
    Haereticorum convivia et sodalitates clerico vitandae, 664. Cum haereticis nec orandum, nec psallendum, 665. Haereticis in haeresi permanentibus non concedendus ingressus in Ecclesiam, 435. Catholicis non adeunda coemeteria, vel martyria, seu ecclesiae haereticorum, ibid. Cum haereticis non ineundae nuptiae, 436, 438. Nec ab ipsis benedictiones accipiendae, nec cum ipsis orandum, 438. Nec eorum falsi martyres colendi, ibid. Nec separata ipsorum conventicula adeunda, in quibus idololatrico cultu angeli seu daemones colebantur, ibid.; not. Nec feriatica ab iis accipienda, nec cum iisdem dies festi agendi, 439. Multa vera in haereticorum libris, nec ideo refutanda, quia illorum libri ob alios errores refutantur, 326.
    Haeretici redeuntes ad Ecclesiam quomodo recepti, 247. Ariani, Eunomiani, Macedoniani ad fidem revertentes et hic remissionem suae percepere blasphemiae, et in futurum spem suscepere indulgentiae, 325.
    Halitgarii libri sex de poenitentia, CCLXXXI.
    Hellespontus provincia instituta, et dissecta ab Asia post Nicaenam et ante pseudo Sardicensem synodos, XVIII.
    Henricus rex Conradi filius, et nonnulla ejus gesta indicata, CCCIX.
    Herardi Turonensis capitula, CCLXXXIV.
    Hereleuva regina Theodorici mater, CCCIV, not.
    Heros et Lazarus Coelestium apud Afros missis litteris accusant, 129.
    Herovalliana collectio, CCLXXV. Condita in Galliis, ibid. Anterior collectione Hadriana, CCLVI.
    Hibernensis collectio, CCLXXIII.
    Hieronymi epistola de gradibus clericorum ad Patroclum inscripta, et num genuina, CCLXI.
    Hierosolymitana sedes. Vid. Jerosolymitanae.
    Hilarii Pictaviensis loca emendanda, XVIII, XLV, XLVI, XLVII. Subscriptiones pseudosynodicae Sardicensis apud ipsum vitiatae, XIX.
    Hilario Narbonensi Bonifacius totius provinciae Narbonensis primae curam committit, 270.
    Hildeberti Cenomanensis, postea Turonensis episcopi exceptiones decretorum, CCCXX.
    Himelco praefectus praetorio Italiae sub imperatore Glycerio, 633. Ejus edictum nunc primum e ms. erutum, 679.
    Himerii episcopi Tarraconensis litterae ad Damasum scriptae, 246. Siricio traditae, 247.
    Hipponensium canonum nomine quidam non Hipponenses a nonnullis laudati, et cur, CCLXXVI.
    Hispanica collectio, et ejus fontes, CXCV. Primum quaenam fuerit, CXCVI. Dein auctior in quibusdam mss., CXCVII et seqq. Tempus quo haec collectio digesta, CCIII. In Hispaniis lucubrata, ibid. De Hispano auctore conjecturae, CCIV. De additamentis amplioribus, quae in ms. S. Aemiliani inveniuntur, CCVI. Haec collectio corpus canonum authenticum appellata, CCV. Notabilis distinctio codicum Hispanae originis et Gallicanae, qui collectionem Hispanicam continent, CCVII et seqq.
    Hispanorum testimonium de auctoritate sedis apostolicae, [Col. 1169] CXCVII. Gallicanae synodi apud Hispanos quanti fierent, CXCVI.
    Homicidii quae poenitentia, 113. Homicidium voluntarium et casuale, ibid., 114.
    Homuncionitae qui, 61, not.
    Honorii I papae epistolae duae nunc impressae, CCCVI. Ejusdem lex contra Pelagianos, 170. Non ab Africanis, sed a Zosimo papa petita post judicium Romanum in eosdem, et cur, 882. Honorii alia lex ad Aurelium Carthaginensem contra eosdem Pelagianos, 174. Explicatur, 887. Haec ad Bonifacium pontificem praecipue directa ostenditur, 888. Contra quos Pelagianos potissimum edita, ibid., 889.
    Honorius imperator quid egerit in schismate inter Bonifacium papam et Eulalium, 160.
    Hormisdae papae quidam codices inscribunt decretum de libris recipiendis, vel non recipiendis, CLIV. Quid ipsi tribuendum, CLVI. Ejus epistola nunc primum edita, CLXVI. Epistola per universas provincias Hormisdae in aliquot mss. collectionibus tributa quid sit, CCLXXVII.
    Hucarius levita auctor Exceptionum, quae in vulgatis tribuuntur Egberto Eboracensi, CCLXX.
    Hugo Catalaunensis auctor Summae decretorum Ivonis, CCCXII.
    Humerius de diaconio dejectus, atque Christiani nominis appellatione privatus, ab Acacio presbyter ordinatus, 317.

I
    Idacii Clari libri contra Varimadum non sunt Vigilii Tapsensis, sed Idacii, 957. Ejusdem sunt libri duodecim de Trinitate inter Athanasii opera editi, ibid.
    Indiculus pro instructione, CIX.
    Inferior potiorem seu superiorem absolvere nequit, 332.
    Infirmi qui poenitentiam petunt. Vid. Poenitentia.
    Innocentii I papae epistola duodecima Hispanicae collectioni inserta ad Aurelium a suppositionis nota eximitur, CCII. Consulatus in ea emendandus, CCIII. Ejusdem Innocentii litterae et judicium ad synodum Carthaginensem contra Coelestium et Pelagium, 134. Aliae ad synodum Milevitanam in eadem materia, 144. Aliae ad quinque episcopos Africanos, 160. Aliae peculiares ad Aurelium, 164. Ad Exsuperium Tolosanum, 182. Ad episcopos Macedoniae, 188. Ad Decentium Eugubinum, 198. Ad Victricium Rothomagensem, 204. Cur Innocentius Antiochenos canones haereticis auctoribus attribuerit, XXX.
    Interpretes Latini Graecorum operum quandoque inseruere originale Latinum eorum, quae in Graecis codicibus et operibus e Latino Graece reddita et interserta fuerant, XL.
    Irregularitates, quae ab ordinibus arcent, 408, 409 Vid. Clerici.
    Isaac Lingonensis Capitula, CCLXXXIV.
    Isidoriana, uti vocatur, antiqua versio canonum Graecorum, LXIX. Caruit initio canonibus Chalcedonensibus, XIII. Laodiceni quoque et Constantinopolitani posterius traducti in Latinum, et eidem versioni adjecti, ibid., LXIX. Item Antiocheni, XIII. Quam late propagata fuerit, LXX.
    Isidori Mercatoris collectio pluribus apocryphis scatens, CCCXV. S. Isidoro episcopo Hispalensi afficta, CCXVI. Quam sero imposturae ejusdem collectionis detectae, CCXV, CCXVI. Potiores characteres, qui imposturas demonstrant, CCXVI. Num Nicolaus I ejusmodi collectionem approbarit, CCXV. Sincera documenta eidem collectioni inserta, et quibus ex fontibus hausta, CCXVII. Quaedam genuina ab eodem impostore interpolata, ibid. Quaedam antiquiora apocrypha recepta, vel etiam interpolata, CCXVIII. Quo fine impostor tot apocrypha finxerit, CCXX et seqq. Num hisce imposturis disciplina ecclesiastica mutata tuerit, CCXXI. De auctore, loco et tempore hujus collectionis, CCXXII, CCXXIII. Codicum hujus collectionis varietas, CCXXV. Qui codices puriores, ibid. CCXXXII. Describitur pura ejusmodi collectio, CCXXV et seqq. Quaedam additamenta secundis Pseudo-Isidori curis notantur, CCXXXII. De codicibus qui collectionem Isidori non omnino puram aut integram continent, CCXXXIII, CCXLI. Quaedam documenta apocrypha Isidoro perperam attributa, CCXXXV, CCXXXIX. Cautio adhibenda, ne pro Isidorianis puris mss. exemplis ea accipiantur, quae pura non sunt, CCXLI. Additamentum supposititium epistolae S. Gregorii ad Secundinum non est Isidoro tribuendum, CCLXXXII. Nec ab eo conficta est epistola S. Isidori Hispalensis ad Masonem, ibid. Nec aliae aliquot, quae in puris Isidorianis mss. desunt, CCXXXV, CCXXXVII, CCXXXIX. Codices Isidoriani minus puri, CCXXXIII et seqq.
    Ivonis Carnotensis collectiones duae: Decretum distinctum in partes decem et septem, ac Panormia in octo partes distributa, CCCX. Quidam alterutrum opus ab eo adjudicant, CCCXII. Quid probabilius, ibid. Utrumque eidem ascribitur, CCCXIII. Fontes, ex quibus Ivo profecit, ibid. Summa decretorum Ivonis, CCCXII.

[Col. 1170] J
    Jejunia Ecclesiae non contemnenda, 126. Quatenus non jejunandum die dominico, ibid., 664. De jejunio sabbati, 200. Jejunium feriae sextae propter passionem Domini, ibid.
    Jerosolymitanae sedis laus et honor, 24, 54.
    S. Joannes Chrysostomus episcopus CP. a synodo damnatus, a sede apostolica etiam sola, quia damnationi non consensit, absolutus, 352.
    Joannes episcopus Alexandrinus catholicus ordinatus, 312. Mittit synodicam Romam de sua ordinatione, ibid Imperator confirmationem a pontifice suspendendam curat, ibid. Joannes Romam confugit, 318. Contra regulas a sede pulsus, 335, 353, 355, 357, 362, 363.
    Joannes episcopus Antiochenus num ad pacem conciliandam cum S. Cyrillo sufficere putarit fidem ab ipso scriptam tempore concilii Ephesini, 386, not.
    Joannes episcopus Apamenus a Petro Antiocheno haeretico ordinatus, 312 Ab Apamenis non receptus, Antiochenam Ecclesiam pulso eodem Petro invadit, ibid. Ab Acacio damnatus una cum Petro Antiocheno, 313. Item a sede apostolica, ibid. Post tot damnationes ab Acacio praefectus Ecclesiae Tyriorum, ibid., 317.
    Joannes episcopus Ravennas de Ecclesiarum necessitatibus frequenter ad Gelasium papam retulit, 407.
    Joannis Scholastici Graeca collectio in titulos distincta, XIV, XL. Theodorito perperam attributa, XV.
    Joviniani doctrina quae diabolo auctore, 255. Quam perniciosa dum latebat, et quomodo detecta, atque damnata, 256. Novae haeresis incentores damnati, 258. Jovinianus et socii Manichaeos se probant, 263. Romae blasphemias suas produnt, 257. Roma Mediolanum venerunt, 263. Ubi etiam damnati, ibid.
    Judaei, a quibus feriatica non suscipienda, nec cum eis dies festi agendi, 239. Nec azyma ab eis accipienda, nec cum ipsorum impietatibus communicandum, ibid.
    Julianus archiepiscopus Toletanus num fuerit auctor Breviationis canonum collectionis Hispanicae, CCLXV.
    Justellus (Christophorus) Codex canonum universae Ecclesiae Graece et Latine ab eodem editus, ex ingenio concinnatus, et quomodo, VIII, IX. Non est vetus Graecorum codex, X. Neque universae Ecclesiae, XI. Neque est ille codex, qui in Graeca Ecclesia medio saeculo sexto obtinebat, ibid. Defectus ejus notati, et additamenta a veteri Graeco canonum codice aliena, X. Ejusdem Justelli opinio de continua numerorum serie in omnibus antiquis canonum codicibus rejecta, XXXIV. Juvenis rescidit canones Sardicenses a codice versionis priscae, et cur, LXXIV. De contentione ea de re habita cum Petro de Marca ac editoribus ejus versionis, LXXI. De Codice Ecclesiae Africanae ab eo impresso, LXXIV, CVI. De editione ab eo facta Dionysi Exigui, CLXXVII.
    Justianensis synodus pro Arausicana, CXXXIII.
    Justiniani imperatoris libellus datus Agapito papae, et chronica notatio ejusdem in vulgatis corrigenda, CLXIII.
    Justinus imperator ad Trasamundum legationem dirigit, CLXVII.

L
    Laicus praesentibus clericis, nisi ipsis probantibus, docere non praesumat, 660.
    Lanfrancus addendus episcopis Ticinensibus, CCXCIX.
    Laodicena synodus quando habita, XXI.
    Laodiceni canones ex interpretatione antiqua, quae Isidoriana vocatur, 434. Desunt in versione Prisca, et cur, XII. Deerant ab initio in Graeca collectione, ibid.
    Lapsi sub Licinio quomodo recepti, 56. Lapsis presbyteris et diaconis quid fiat, 106. Quid de laicis lapsis, 107. Varia lapsorum genera, ibid.
    Laurentius Nucerinus episcopus quando a Symmacho constitutus, CX. Duo ejus schismata contra eumdem Symmachum excitata distinguuntur, CXI.
    Lazarus. Vid. Heros et Lazarus.
    Lectores populum non salutent, 90, 640. Quandiu legant, vel legere non sinantur, 95. Cum ad pubertatem pervenerint, cogantur vel uxorem ducere, vel continentiam profiteri, 640.
    Legata mortuorum negantes, aut cum difficultate reddentes excommunicati, 668.
    Leges Romanae in canonum collectiones quando inductae, CCLXXXVII. Leges Justinianeae in Italia viguerunt, ibid.
    S. Leonis epistolae abjectae Graeco canonum codici, XV. Epistola Leoni attributa, et apocrypha de privilegio chorepiscoporum, non est recensenda iuter imposturas Isidorianas, CCXXXV.
    Liberii papae gesta apocrypha, CXV, CXXXV, CXCI.
    Liberum arbitrium negare, si indiget divino auxilio, fuit [Col. 1171] error Pelagii, 179. Catholica doctrina fatetur contrarium, 180.
    Licinii tyrannis, 56.
    Lotharius I imperator, et versus in ejus funere, CXXXVIII.
    Lucillus, alias Lucius, episcopus Veronensis inter Sardicences Patres, XLVI.
    Lutubensis Ecclesiae querimonia adversus Patroclum Arelatensem, 269.

M
    Macedones episcopi Innocentium consulunt, 189.
    Macedonianus error additamento symboli Nicaeni sub Damaso perstrictus, 401, not. Confessio fidei ab eodem Damaso contra eumdem errorem missa ad Paulinum Autiochenum, 401, 402. Macedonianis anathema dicitur, 401.
    Macedonius Mopsuestenus episcopus inter Nicaenos Patres quatenus accensitus, XXI.
    Magi et incantatores clerici ab Ecclesia pellendi, 439.
    Maleficii poena canonica, 114.
    Manicheos se probaverunt Jovinianus et socii, 263. Lex in Manichaeos, 396.
    Marcelliani damnati, 443, not.; 554.
    Marcellini papae causa supposititia in pseudosynodo Sinvessana, CXV, CXXI.
    Marcellinus Carthaginensis subdiaconus ad Zosimum papam missus, 785, not.; 789, not.; 859, 860.
    Marciani imperatoris sacra de concilio generali cogendo, 213. Ejusdem allocutio ad synodum Chalcedonensem, 215. Constitutio pro eadem synodo, 238. Alia, 240. Alia contra Eutychianos et Apollinaristas, 242.
    B. Mariae virginitatem in partu negantes refelluntur, 260.
    Marii Mercatoris testimonium de capitulis, de quibus Coelestius accusatus fuerat, explicatur, 800, not.
    S. Martinus Bracarensis primo fuit episcopus Dumiensis, CCLI. Graecae linguae peritus, et versio ab eo lucubrata, ibid. Capitula canonum num et quatenus ex Graeco expresserit, CCLII. Non omnia ex Graeco excerpsit, CCLIII. Num haec capitula lecta et confirmata fuerint in concilio Bracarensi secundo, ibid. Martino I papae a nonnullis perperam tributa, ibid. Praefacionis locus explica us, LXX.
    Martyrium pro Ecclesia martyris, 213, 217, 229.
    Martyrum natalitia non celebranda in Quadragesima, sed eorum memoria tantum facienda in sabbato et dominica, 440. Eorum passiones lectae in ecclesiis, 100.
    Matrimonium cum gentilibus, haereticis vel schismaticis non ineundum, 95. Vid. Nuptiae.
    Mauritania Sitifensis proprium primatem habeat, 89, 640.
    Maximi Cynici episcopi CP. ordinatio et ejus acta irrita, 444.
    Mediana dicta dominica quarta Quadragesimae, 413.
    Mediolanensis synodus ad Siricium papam rescribit contra Jovinianum, 259.
    De Meletio et de ordinatis ab ipso decretum Nicaenum, 588.
    Merlini (Jacobi) editio tomo primo Isidorianam collectionem cum additionibus Isidorianis exhibet, CCXXXVII.
    Metropolitanorum potestas, 50, 53, 269, 427, 431. Vid. Episcoporum ordinatio. Commendatitiae ab episcopo metropolis dandae diacono misso ad comitatum, 69. Intelligitur hoc loco metropolis civilis, seu geographica, XXXIII. Metropolitanus sua provincia contentus, in alienis provinciis nihil audeat, 274.
    Milevitana synodus anni 402, et qui ejus canones, XCIV. Quae apud Isidorum Milevitana appelletur, ibid.
    Milevitanae alterius synodi litterae ad Innocentium contra Pelagium et Coelestium, 141. Haec synodus post Carthaginensem anni 416, non vero ante celebrata, 851.
    Misenus episcopus. Vid. Vitalis.
    Missae sacrificium a jejunis celebrandum, 97. Pax danda non ante, sed post confecta mysteria, 199. Nomina offerentium intra mysteria recitanda, ibid. Biduo ante Pascha non celebratum missae sacrificium, 200. In coemeteriis celebratum etiam Innocentii tempore, 201. Romae in titulis urbis non conficiebatur die dominico, at in parochiis ruralibus et coemeteriis celebrandi us erat, ibid., not. Non oportet in Quadragesima panem offerri nisi in sabbato et dominica, 440. Oblationes non offerendae in domibus nec a presbytero, nec ab episcopo, 441.
    Mizonius senex Byzacenae provinciae, 87.
    Monachi episcopis subditi, et ab episcopo iisdem competens providentia praestanda, 228. Monachus si ad clericatum niti voluerit, a priori proposito deviare non debet, 210. Monachi non sint conductores, nec procuratores, 227. Ne se inserant rebus ecclesiasticis, nec saecularibus, desertis propriis monasteriis, 228. Nec alienum servum sine licentia domini suscipiant, ibid. Monachorum solitudo frequentata, 265. Monachos quando, et quibus conditionibus [Col. 1172] ordinari Gelasius statuit 408. Quatuor monachorum genera, CCCIX.
    Monasterium sine voluntate episcopi aedificare non liceat, 228. Monasteria semel dedicata nunquam fiant coenacula saecularia, 237.
    Monendi, hortandi et suadendi verba in praeceptis ferendis adhibita, 1010.
    Montenses. Vid. Novatiani.
    Mors ex peccato Adam. Vid. Adam.
    Mortui non baptizandi, 91. Nec Eucharistia eis danda, ibid. Ejus, qui mortuus est in damnatione, nomen non potest in ecclesiastica recitatione ascribi, 344.
    Mulier virili veste non utatur, 125. Vid. Feminae. Mulieris nomen pro vidua acceptum, 207, not.

N
    Neocaesarienses canones versionis Isidorianae, 116. Versionis priscae, 490. Notatio chronica iisdem canonibus praefixa e Graeco fonte dimanat, XXXIII.
    Neocaesariensium Patrum catalogus cum civitatum et provinciarum nominibus in vulgatis Conciliorum impressus, est supposititius, XXII.
    Neophyti non ordinandi, 15.
    Nicaenae synodi laus, 374, 375. Ejus chronica notatio in quibusdam mss. et vulgatis praemissa canonibus mendosa, 22, not.; 27, not.; 46, not. 48; 495, not.; 710, not. Alia annotatio post symbolum edita, et Dionysio Exiguo perperam attributa, ex Graeco codice profecta ostenditur, 28, not. Nicaenam synodum cur sub Julio papa habitam nonnulli scripserint, LXI.
    Nicaenorum canonum antiquissima versio a Romana Ecclesia recepta, ejusque particulae quae supersunt, LXVI. Eadem pluribus Occidentalibus Ecclesiis communis, ac praesertim Africanis, ibid. Alia versio a Philone et Evaristo lucubrata, et ad Afros missa, LXVIII. Alia antiqua versio, quae Isidoriana vocatur, sed liberius alicubi mutata, 47, not. Alia versio Prisca, 494. Alia vetustissima nunc primum vulgata, 567. Item alia antiqua antea inedita, 581. Canonum ordo alicubi diversus, 47 not. Nicaenorum canonum quanta esset observantia in Romana Ecclesia, 759.
    Nicaenorum canonum abbreviatio a Rufino edita, in Galliis usitata, LXVIII, CXXXI, 1037, not.
    Nicaenorum canonum nomine Sardicenses olim laudati et recepti, vid. Sardicenses. Non omnes Graecarum synodorum canones Nicaenorum nomine laudati, LI. Gangrensis canon a Gregorio Turonensi Nicaeno concilio tributus, ibid. Unde id sumpserit, LII, CCLVIII.
    Nicaenus canon de Catharis explicatus, 54, not. Ejusdem canonis versio in collectione hoc tomo impressa, est aliena a Romana, 755. Errorem continet. ibid.
    Nicaenus canon de omittenda genuflexione diebus dominicis atque paschalibus in quibusdam codicibus deest, 62, not. Cur desit in iisdem, nec non in abbreviatione Rufini, ibid.; 723, not.; 763. Cur Ferrandus eum canonem in Sardicensibus primum allegarit, 706, not.
    Nicaenum symbolum a diversis interpretibus traductum, et in antiquis canonum collectionibus receptum, 27, not. Idem symbolum ex antiquissima versione, quam Caecilianus in Africam attulit, 88, not. Nicaena fides non violanda, 443.
    Nicaenum concilium num anteriorum synodorum canones legi et confirmari voluerit, XXIII. Num condiderit canonem Scripturarum divinarum, 100, not. Num canones a se conditos miserit ad Sylvestrum papam ob confirmationem, 46, not. Ejusdem concilii epistola apocrypha ad synodum Romae, seu ad Sylvestrum papam, CXVII. Ejusdem epistola ad Ecclesiam Alexandrinam et episcopos Aegypti de gestis circa Arium et socios, ac de Meletii schismate ex versione nunc primum edita, 587. De regula formatarum tributa concilio Nicaeno, 152, not.
    Nicaenorum Patrum catalogus e primaevo canonum Graeco codice dimanat, XVI. A sriptoribus antiquis indicatus, ibidem. Apud S. Athanasium inventus, XVII. Quatuor diversae versiones eumdem praeferunt, XVI. Duplex episcoporum ordo in mss. notatus, 30, not. Idem catalogus ex eodem duplici ordine productus, 30 et seqq., 504 et seqq. Nomina episcoporum cum civitatum nominibus per provincias distributa, XVII. Civilis provinciarum distributio in eo catologo designata, Nicaeno tempori congruit, XVIII. Objecta eidem catologo diluuntur, XIX. Quando et quomodo idem catalogus conditus fuerit, XX.
    Nomen pro causa, 93, not.
    Nos pronomen, et alia similia de pontificia sede et auctoritate sumpta, et a Romanis Pontificibus usurpata ob rem quae a praedecessore gesta fuerat, CXLVIII.
    Novatiani, vel Montenses venientes ad Ecclesiam quomodo recipiendi, 209, 455, 450.
    [Col. 1173A] Nuptiae non demnandae, 123, 125, 258, 654. Nuptiarum vinculum cum castitate conjugali honorandum, 127. Nuptiis intersunt sacerdotes, 258. Velamen in nuptiis impositum, 248. Nuptiae non celebrandae in Quadragesima, 440. In nuptiis non cantandum, nec ballandum, sed coenandum, vel prandendum, ut Christianos decet, 441. Vid. Conjugium, Matrimonium. De his qui saepius nubunt, 117. Nuptiae secundae saecularibus concessae, 419. Non reprobandae, 654. At arcent a clero. Vid. Clerici. Secundis nuptiis juncti quid agere debeant, 434. Nuptiarum secundarum convivio presbyter non intersit, 117. Nuptiae cum haereticis ne fiant, 438. Non oportet dare in matrimonium filios vel filias haereticis, sed potius accipere, si profiteantur se futuros esse catholicos, ibid. Filii clericorum gentilibus, aut haereticis, aut schismaticis matrimonio non jungantur, 642. Nuptiae incestae separandae, et qui separari distulerint, excommunicandi, 670. De nupta duobus fratribus quid, 116.

O
    Oblata super altari sub sigillo presbyteri et diaconi sint, et ab uno ne expendatur ubi necessarium fuerit, sine notitia alterius, 672. Oblationes eorum qui pauperes opprimunt, a sacerdotibus refutandae, 663.
    Oeconomi constituendi vacante Ecclesia, 237.
    Olbertus adjutor, non vero auctor collectionis Burchardi, CCXC.
    Oleum sanctum, quo infirmi unguntur, est genus sacramenti, 203. Ab episcopo conficiendum, ibid. Presbyteri etiam ministrare possunt, ibid. Non concedendum poenitentibus tempore poenitentiae, ibid.
    Olographa manus antiqua formula quid significet, CII.
    Olympius in canonibus Sardicensibus memoratus quis fuerit, XLVII.
    Optatus, ad quem edita est epistola Augustini ex ms. Gottunicensi, non fuit episcopus Milevitanus, sed alius extra Africam, 893.
    Osius episcopus Cordubensis num legatus Romani pontificis in Nicaena synodo, 29, not. Osii interlocutio e ms. Corbeiensi edita ostenditur supposititia, XXIII. Osius non fuit inter Patres Gangrenses, XXIV. Ejusdem Osii, et Protogenis Sardicensis epistola ad Julium papam nunc primum edita, 597. Judicium de eadem, XXXIX, 577, 597, not.
    Orario uti quibus non licet, 437.
    Oratio ad Patrem dirigenda, 96. Vid. Preces. Orationis necessitas, 131, 137. Oratio est clarissima gratiae testificatio, 152. Etiam sancti oratione egent, qua petunt: Dimitte nobis debita nostra, 168, 169.
    Ordinandi non sunt ii quorum uxores adulterarunt, 117.
    Ordinatio sine examine reprobata, 55. Lapsi ordinati deponendi, 56. Quomodo recipiendi, ibid. Ordinatio episcopi. Vid. Episcopus. Ordinatio clericorum. Vid. Clerici. Ordinationum tempora, 413. Ordinationum formulae seu rubricae vetustissimae, 668.
    Ordo Romanus antiquus, CCCIII.
    Orosius Herotis et Lazari litteras contra Pelagium et Coelestium Carthaginensi synodo dedit, 129.
    Osroene provincia post Nicaenam synodum, immo etiam post pseudo-Sardicensem instituta et disecta a Mesopotamia, XVIII.
    Ovetensis concilii tempus emendatur, CCCXIV

P
    Pacis osculum post peracta mysteria dandum, 199. Non ante, ut quidam faciebant, ibid.
    Palladii praefecti praetorio edictum contra Pelagianos, 173.
    Parembola erronce redditum in epigraphe epistolae Athanasianae, 611, not.
    Parochiae a titulis urbanis distinctae de ruralibus ecclesiis acceptae, 201.
    Pascha cum Judaeis non celebrandum, 424. Regula Nicaena de Paschate servanda, ibid. Pascha uno die et tempore celebrandum, 664. Genua in paschalibus diebus non flectenda. Vid. Genuflexio. Paschalem diem ab Ecclesia Carthaginis provinciae Africanae accipiant, 89.
    Passiones martyrum in anniversario die lectae in Ecclesiis, 100.
    Patarea apud Mediolanum exorta, CCCIX.
    Patroclus Arelatensis episcopus Lutubensem antistitem contra Patrum regulas ordinasse arguitur, 269.
    Paullianistae redeuntes ad Ecclesiam baptizandi et ordinandi, 61. Non baptizabant in nomine Patris, et Filii, et Spiritus sancti, 194.
    Paulinus Antiochenus, ad quem Damasus scripsit. 397.
    [Col. 1174] Paulinus Coelestii accusator Romam evocatus, excusationis libellum obtulit, non vero recusavit obedire, 786, not. Locus ejusdem libelli explicatus et emendatus, 857.
    Paulus Emesenus episcopus a Joanne Antiocheno missus ad Cyrillum Alexandrinum, ut pacem conciliaret, 384, 385.
    Paulus Ephesinus episcopus sedis apostolicae auctoritate dejectus, 335, not.
    Pauperum cura et litterae commendatitiae quibus dandae, 232.
    Peccatum originale, 166. Negatum a Peragianis, 131. Peccatum ad mortem quodnam sit, et quod non ad mortem, 326. Peccatum in Spiritum sanctum, 325, 328. Nemo perfectus et sine peccato, 168, 180.
    Pelagii I papae epistolae ac epistolarum fragmenta nunc e ms. educta, CCCV.
    Pelagius et Coelestius vocum novarum inventores, 148. Auctores erroris ab omnibus anathematizandi, 129. Ipsis non negandus Ecclesiae aditus, si errorem deponant, 148. Ab Ecclesia abscinduntur, et eorum fautores, ibid. Leges contra eosdem, 170, 174, 181. Edictum Palladii, 173. Aliud Volusiani, 182. Pelagii et Coelestii errores perstricti, 129, 134, 141, 144, 150, 161, 165, 178. Capitula errorum Pelagio objecta in Diospolitana synodo ex gestis Palaes inis excerpta, 178. Non sunt formula fidei, 800, not.; 912, not. Nec proposita a S. Leone Pelagianis ut ipsi subscriberent, cum ad catholicam communionem redirent, 914, not. Pelagius Romae diu vixit, 150. Romae nonnullos ab eo deceptos ignorabat Innocentius papa, 161. Hierosolymis quosdam fallere nisus est, 143. Ibi a pluribus et a S. Hieronymo confutatus, ibid. Pelagii librum a duobus ejus discipulis traditum refutavit Augustinus, 153. In Oriente, id est Diospoli, putabatur esse purgatus, 150. Episcopalibus gestis absolutus, 131. Purgationis ejus gesta ad Innocentium missa, 162. De veritate gestorum dubitavit hic pontifex, 163. Pelagius purgationis suae quaedam scripta misit ad Augustinum, 158, not. Quomodo se purgare debeat, 151, 153. Pelagii error auctoritate sedis apostolicae anathematizandus, 130, 131. Synopsis gestorum adversus Pelagianos, 778, 906. De conciliis Africanis contra eosdem, ibid., 843 et seqq. Quatuor concilia Africana sub Zosimo a Quesnello admissa, ibid., 847. Duo tantum admittenda probantur, unum Africanum, uti Augustinus vocat, alterum plenarium, 847. Utriusque concilii tempus statuitur, 849. Concilium contra Pelagianos sub initium pontificatus Zosimi expungitur, 450 et seqq. Sub autumnum anni 417, Aurelius cum aliquot episcopis scripsit ad Zozimum, non tamen ex concilio proprie dicto, 855. Concilium Africanum tunc indictum, sed coactum Januario vel Februario anni 418 ostenditur, 861. Non vero kalendis Maii, 903. Epistola hujus concilii ad Zosimum quid contineret, 799. Constitutiones ab ipsa epistola non distinctae, 863. Vulgati canones contra Pelagianos in hoc concilio non conditi, 864. Eorum materies parata, et in relatione ad Zosimum exposita, 865. Numerus Patrum ejusdem concilii, 862, 863. Non fuit concilium provinciale, nec ex duabus provinciis, sed ex tota Africa coaluit, 868. De hoc concilio Africano, et de alio plenario in Pelagianos. Vid. Concilium Africanum. De judicio Zosimi papae. Vid. Zosimus. De rebus gestis sub Zosimo sententia P. Coustantii expensa, 901.
    Perezius (Joannes Baptista) laudatur, ac de duobus ineditis ejus operibus, CCIX. Insignis ejus praefatio e ms. imprimitur, CCXI.
    Petrus Alexandrinus diaconus sectator Dioscori, 309. Una cum Timotheo Aeluro damnatus, 311. Ab uno haeretico episcopo ordinatus, ibid. Imperator jussit eum ejici, ibid. Latebat in Alexandrina civitate, ibid. Dicebatur Eutychianam haeresim damnasse, sed falso, 313. Alia de eodem, ibid. Alexandria pulsus Timotheo catholico restituto, 315. Eam sedem rursus invasit, pulso Joanne episcopo catholico Timothei successore, 317, 318. Semper communicavit cum Petro Antiocheno haeretico, 367.
    Petrus Antiochenus episcopus, qui monasterium apud CP. gubernaverat, hoc propter crimina relicto Antiochiam fugit, 312. Pulso martyrio catholico Antiochenam sedem invasit, ibid. In exsilium missus Oasim, inde fugit Constantinopolim, ibid. Basilisci temporibus iterum missus Antiochiam, ibid. Ordinat Apamenis Joannem episcopum, a quo Antiochia pulsus fuit, ibid. Damnatus ab Acacio CP., 313. Et cum ipso usque in finem se non communicasse gloriabatur Acacius, 367.
    SS. Petrus et Paulus uno die, unoque tempore martyrio coronati, 23. A Petro episcopatus et tota auctoritas nominis hujus emersit, 134. Per eum et apostolatus et episcopatus in Christo coepit exordium, 204, 448. Petrus Romanos pontifices in omnibus administrationis suae protegit et tuetor haeredes, 247. Confessioni B. Petri inferni portas nunquam praevalituras Christus asseruit, 338. Mundo radix [Col. 1175A] est apostoli Petri gloriosa confessio, 341. Petri simulationem coapostolus Paulus redarguit, 322. S. Petri praecepta. Vid. Praecepta S. Petri.
    Photinus episcopus Macedo, subrepto sedi apostolicae judicio damnatus, ab Innocentio absolvitur, 196.
    Photinus (Sirmiensis) Hebionis haeresim restaurans, anathematizatus a Damaso, 401.
    Photiniani anathematizati, 443.
    Phrygia quando in duas divisa, XIX.
    Phylacteria non facienda, 439.
    Plenarium concilium apud Africanos quale, ejusque requisita, 867. Quae dies ipsi constituta in concilio Hipponensi anni 393, et cur omissa in breviario ejusdem concilii, 92, not.
    Pneumatomachi, qui contra Spiritum sanctum pugnant, 443. Poenitentes non ordinandi, 667. Poenitentibus sacerdotes manus imponant omni tempore jejunii, 663. Manus imponendae poenitentibus ante absidem, quando peccatum est publicum et vulgatissimum, 98. Poenitentes mortuos efferant et sepeliant, ibid. Genuflectant etiam diebus remissionis, ibid. Poenitentium leges, 249. Quando poenitentibus concessa communio, 434.
    Poenitentia est donum Dei, 181. Poenitentia canonica [Col. 1175B] permissa judicio episcopi, 97, 108. Non danda a presbyteris inconsulto episcopo, 97. Quibusdam criminibus prius durior, postea interveniente misericordia inclinatior, 185. Quibusdam concedebatur poenitentia, communio negabatur, et cur, ibid. Sacerdotis est judicare pondus delictorum, et jubere dimitti cum viderit congruam satisfactionem, 202. Feria quinta ante Pascha indulgenda remissio, nisi aegritudo intervenerit, ibid. Quid in periculo mortis, ibid Poenitentia morientibus non neganda, 272. Quid de infirmis qui petita poenitentia obmutuerunt, vel in phrenesim lapsi sunt, 658. Quid si supervixerint, ibid. Quid si ante reconciliationem obierint, ibid. Post poenitentiam clericum fieri canones non permittunt, 194, 253. Poenitentiam agere cuiquam non conceditur clericorum, ibid. Poenitentiae suffugium non est iis qui, acta poenitentia, rursum peccant, 249. Quomodo plectendi qui post poenitentiam cingulum militiae, ludicras voluptates, inhibitos concubitus appetunt, ibid. Poenitentia eorum qui baptizati ad saecularem militiam redeunt, 57. Vel eorum qui praevaricati sunt a fide, 56. Poenitentia catechumenorum lapsorum, 58. Peccantium incestu, 112.
    Poenitentiale Germanicum apud Burchardum, CCXCV. [Col. 1175C] Poenitentiale Romanum ab Halitgario exhibitum libro sexto de poenitentia, CCLXXXI. Poenitentiale Romanum editum ab Antonio Augustino quid sit, CCCXIX.
    Poenitentialia unde coeperint, CCLXVIII.
    Polycarpus, seu collectio canonum Gregorii presbyteri, quae Polycarpus inscribitur, CCCXIII. Tempus ejusdem collectionis, CCCXIV. Praefatio, et collectionis descriptio, CCCXV.
    Pontifex Romanus. Vid. Romana sedes.
    Populeti collectio. Vid. Tarraconensis.
    Possessio annorum triginta quanti habenda, 234.
    Potestas pontificia et regalis, 339, 368, 369. Istarum postestatum discrimen, 330, 331.
    Praecepta S. Petri de sacramentis conservandis e mss. edita, 674. Sunt epistola apocrypha S. Clementi tributa et e Graeco Latine reddita, 631. Ejus interpres quis, ibid.
    Preces quotidianae, et quid iis agatur, 139. Preces eaedem hora nona et vespere celebraudae, 436. Preces super catechumenos et poenitentes quando dicendae, 437. Vid. Oratio.
    Presbyter qua aetate ordinandus, 118. Qualis esse debeat, et ejus officia, 457. Vid. Clerici. Presbyteri continentia [Col. 1175D] et poena ducentis uxorem, fornicantis vel adulterantis, 116, 183, 184, 185. Quid de presbytero qui ante ordinationem commiserit carnale peccatum, 118. Presbyteri non ingrediantur ante episcopum, nec sedeant, 441. Nihil sine praecepto et consilio episcopi agant, ibid. Inconsulto episcopo non reconcilient poenitentes, 97, 636. Quando reconcilient, ibid. Nec virgines consecrent, 98, 636. Chrisma non conficiant, 98, 411, 636. Non consignent baptizatos, 200, 411. Non vendant res Ecclesiae, et quid si vendiderint, 111. Praesente episcopo, nisi jussi, nec orationis, vel actionis sacrae licentiam sibi sumant, 411. Nec sine episcopo acolythum vel subdiaconum faciant, ibid.
    Presbyterae a Graecis appellatae erant apud Latinos viduae seniores, univirae et matriculariae, 436.
    Presbyteri conregionales, id est rurales, 118.
    Primates provinciarum Africae dicti primae sedis episcopi, 89, 97. Ex consilio Carthaginensis episcopi constituendi, 89. Primas Mauritaniae Sitifensi datus, ibid. Primatis jus in episcoporum causis, 91, 92.
    Primitiae quae et quatenus offerendae, 96, 124. Qui eas negabant, 122.
    [Col. 1176A] Prisca canonum editio Latina e Justelli codice vulgata ad mss. codices recognita, suppleta et recusa, 478 et seqq. Additamentum in fine ejusdem editionis e ms. Justelliano impressum quid sit, 563, not. Cur haec Prisca editio apud Justellum sit mutila, LXXI. Laodiceni canones a Priscae versionis auctore Latine non redditi, et cur, LXXIII. Cur canones CP. post Chalcedonenses in ea describantur, ibid. Quando et ubi haec versio lucubrata, ibid. Num Dionysius Exiguus hanc notaverit, ibid.
    Promulgatio decretalium non exigit codicem publicum, in quo illae descriptae et editae fuerint, LXV, 697, not. Neque synodum requirit in qua recitentur, 853.
    S. Prosperi locus de duabus synodis sub Zosimo explicatus, 847. Alia loca ejusdem explicata, 863, 866.
    Protadius praefectus praetorio sub imperatore Glycerio, 679, not.
    S. Proterius episcopus Alexandrinus quid pro fide egerit, et quid passus fuerit, 309 et seqq.
    Protogenis epistola. Vid. Osius.
    Provincia una non dividenda in duas, 233.
    Psalmi ab idiotis compositi et vulgares non dicendi in Ecclesiis, sed soli libri canonici, 441.
    Psaltae, qui pulpitum ascendunt, et de codice legunt, [Col. 1176B] 436. Psalmista seu cantor a quo officium accipiat, 668.
    Pulcheria imperatrix una cum Marciano Augusto actioni sextae concilii Chalcedonensis interfuit, 215, not.

Q
    Quadragesima tota jejunandum, 440. In Quadragesima non oportet panem offerri nisi in sabbato et dominica, ibid. Natalitia martyrum in Quadragesima non celebranda, sed eorum tantum memoria facienda in sabbato et Dominica; nec nuptiae celebrandae, ibid.
    Quartodecimani Pascha cum Judaeis celebrantes, 435.
    Quirogae (Gasparis) episcopi epistola ad Gregorium XIII pontificem de collationibus manuscriptorum ad emendanda concilia Hispaniae, CCX.

R
    Raptae sponsae restituendae, 110. Poena raptorum et conniventium raptoribus, 237.
    Reconciliatio non neganda morientibus, 57.
    Reditus Ecclesiae in quatuor partes dividendi, 411. Quomodo [Col. 1176C] ministrandi, 432. Vid. Ecclesiae bona.
    Regembertus addendus catalogo episcoporum Vercellensium apud Ughellum, CCLXXXVII.
    Regensi synodo duo canones addititii, LIII.
    Regia civitas nullam praerogativam episcopo tribuit, 355, 356.
    Reginonis collectio, CCLXXXIX. Multa recepit ex collectione mss. quae in quatuor libros distribuitur, CCLXXIII.
    Regum et pontificum potestas, et utriusque potestatis discrimen, 330, 331.
    Remedii Curiensis episcopi collectio, CCXXIV.
    Resurrectio in hac quam gestamus, non in altera carne futura credenda est, 654.
    Rhabani Mauri liber poenitentium, CCLXXXI. Ejusdem epistola ad Heribaldum, CCLXXXII.
    Riculfus episcopus Moguntinus non fuit auctor collectionis Isidorianae, CCXXII.
    Romana disciplina, 204. Satis conveniens est ut totum Ecclesiae corpus in canonum observat one cum Romana Ecclesia concordet, 412 Victricius Rothomagensis Romanae Ecclesiae normam et auctoritatem postulavit, 204. Ut in Galliis quam tenet Romana Ecclesia forma servetur, [Col. 1176D] 205. Quanta esset observantia canonum Nicaenorum in Romana Ecclesia, 259. Solos Nicaenos canones olim recipiebat, LI. Nicaenorum tamen canonum nomine Sardicenses ab ea recepti, Vid. Sardicenses canones. Quando aliarum Graecarum synodorum canones a Romanis et Latinis allegari coeperint, LVI. Nullus fuit codex canonum publicus apud Romanam Ecclesiam, LV, LVI.
    Romana Ecclesia semper habuit primatum, quatenus in Nicaeno canone multi codices praeferant, 52, not. Romanae Ecclesiae auctoritati quantum Africana Ecclesia detulerit, LXXXVI, 1003. Augustinus aliique Africani opiscopi auctoritate sedis apostolicae quasdam ecclesiasticas causas in Africa terminarunt, 1005. Quantum Gallicani auctoritati Romanae sedis deferrent, CXXXIV, 1029, not. Iidem auctoritatis nomine indicabant constitutiones apostolicas, CXXXI. Synodi Gallicanae auctoritate apostolica confirmatae, CXXXIV. Quantum Hispan eidem auctoritati detulerint, CXCVII.
    Romanae sedis praerogativa, 23, 498. Et primatus, 340, 344. Eadem sedes principatum in Petro Domini voce perceptum et tenuit semper, et retinet, 350. Mos consulendi et referendi ad Romanam sedem, 134, 183, 369, 370. Relationes [Col. 1177A] ad eam missae uti ad caput Ecclesiarum, 189. Himerius episcopus ad eam retulit uti ad caput sui corporis, 254. Appellationes ad Romanam sedem, Vid. Appellatio. Romanae sedis legati ante Patres Nicaenos subscripti, 30, not. Confirmatio gestorum concilii generalis a Romana sede petita, 46, not. Romanae sedis auctoritas statutis a concilio Africano postulata, 130. Canonem sacrarum Scripturarum a Romana sede Afri petierunt, 643. Uniuscujusque synodi constitutum, quod universalis Ecclesiae probavit assensus, nullam magis exsequi sedem oportet quam primam, quae et unamquamque synodum sua auctoritate confirmat, et continuata moderatione custodit, 350. Quos ab Orientalibus synodis damnatos Romana sedes sola absolvit, 352. Jus Romanae sedis absolvendi sine ulla praecedente synodo quos synodus iniqua damnaverat, et damnandi sine synodo quos oportuit, ibid., 348 et seqq. Impiam synodum pseudo-Ephesinam eadem sedes non consentiendo submovit, 352. Acacius non prius damnavit Petrum Alexandrinum quam et ad Romanam sedem referret, et posceret apostolica auctoritate damnandum, 365. Aliquot episcopi Orientales sola Romanae sedis auctoritate dejecti, 335. Apostolica sententia non resolvenda, 338.
    Romana synodus sub Damaso, CXXV. Alia sub Siricio papa, 448. In hac data Siricii epistola, 452.
    Rotbertus Normannorum dux Gregorium papam septimum ab obsidione liberavit, CCCIX.
    Rufini libri de Historia ecclesiastica, 25. Rufinus interpres duarum epistolarum, quae tribuuntur S. Clementi ad Jacobum, 454, not. Vid. 631. Ejusdem abbreviationes canonum Nicaenorum. Vid. Nicaeni canones

S
    Sabbati jejunium, 200. Sabbatis Evangelia cum aliis Scripturis legenda, 436. Sabbato non vacandum cum Judaeis, 438.
    Sabelliani damnati, 443.
    Sabellii error, 401.
    Sabini Heracleensis episcopi collectio quid contineret. VII.
    Sacrificium missae. Vid. Missa.
    Sardicenses canones Nicaenis subjecti sine distinctione ulla, ac Nicaenorum nomine inscripti, 61, not. Olim allegati uti Nicaeni, LVII. Codices diversae originis, qui Sardicenses cum Nicaenis jungunt, et omnem fraudis suspicionem abstergunt, LIX et seqq. Eadem unio ex aliis posterioribus collectionibus confirmata, LX. Comprobata ex Dionysio Exiguo, LXI. Non fuit propria codicum Romanae Ecclesiae, sed in mss. aliarum Occidentalium Ecclesiarum pervulgata, LXII. Quidam etiam vetusti Graeci codices eam praeferebant, ibid. Iidem canones etiam apud Gallos juncti erant cum Nicaenis a Rufino abbreviatis, CXXXI. De dissidio Africanorum cum Zosimo ob Sardicenses Nicaenorum titulo allegatos, LXIII. Sardicenses canones duplici originali a concilio editi, Latino pro Latinis, et Graeco pro Graecis, XXXI. Notabile horum originalium discrimen in canonum numero, ordine, et in quibusdam etiam sententiis, ibid. Variantes Latinorum exemplarium unde profectae, XXIII. Non referendae interpretationibus diversis ex Graeco, 63. not. Sardicenses canones originalis Latini editionis Priscae, 513. Iidem Latinae versionis antiquae ex originali Graeco nunc primum impressae, 589. Canon, cujus initium Januarius, ab hoc interprete in Graeco olim inventus, qui in vulgato Graeco deest, 595. Sardicenses canones non deerant in omnibus Graecis codicibus canonum, XXXVIII. XL. Eorum auctoritas et usus apud Graecos etiam antiquos, XLI. De usu eorumdem apud veteres etiam Gallos, in quorum collectionibus vetustissimis continentur, 1034 not.
    Sardicensis synodus non fuit mera synodus Occidentalium, XLII. Sed fuit oecumenica, XLIX, L, 578. Cur non fuerit memorata una cum quatuor generalibus, LI. Hilarii et Epiphanii quae opponuntur testimonia explicantur, ibid. Sardicensis synodicae ad episcopos catholicos inedita versio antiqua ex originali Graeco, at emendatiori quam illud quo Theodoretus usus est, 598, not. Expositio fidei eidem synodicae adjecta, 605, not. Judicium de hac expositione fidei, 577. A Scriptoribus Graecis concilio Chalcedonensi anterioribus, et in ipso concilio laudata, XXXIX. Quando et a quibus scripta, ibid. In ipso concilio Sardicensi proposita, sed rejecta, et cur, ibid. Sardicensis synodica ad Ecclesias Mareoticas ex unico ms. Veronensi edita, 607.
    Sardicensium Patrum subscriptiones canonibus subjectae exciderunt, XLII. Varietas subscriptionum in codicibus unde, ibid. Quae in vulgatis Conciliorum et quibusdam codicibus producuntur, interpolatae, ibid. De numero Patrum Sardicensium, ibid. Catalogus eorumdem Patrum accuratius contextus, XLIV et seqq. Catalogi Athanasiani notabilis distinctio, XLIII.
    [Col. 1178] Sardicensis pseudosynodi formula fidei, 615. Judicium de eadem, ibid., not. Ejusdem pseudosynodi subscriptiones apud Hilarium alicubi vitiatae, XIX. Joannes Thessaloni censis expungendus a synodica hujus pseudosynodi, XLIV.
    Scrinia sedis apostolicae, CLXIX, 700. Ea quae a Romanis pontificibus probabantur, in scriniis reposita et custodita, 901.
    Scripturae canonicae in Ecclesia legendae, 98. Canon sacrarum Scripturarum, ibid., 187, 442, 643. Num canon Scripturarum conditus fuerit a Nicaena synodo, 100, not. Num a Damaso papa, CLX. Num a Gelasio, CLVI. An vero ab Hormisda, ibid. Sacrarum Scripturarum auctor Deus, 654.
    Secundus episcopus Ptolemaidis quatenus insertus catalogo Patrum Nicaenorum, XXXI.
    Sedes apostolica. Vid. Romana sedes. Quantum ad religionem pertinet, nonnisi apostolicae sedi juxta canones debetur totius summa judicii, 337.
    Semiariani damnati, 443.
    Sententia errori praefixa, quando resolvatur, 323.
    Servorum debitum erga dominos, 124.
    S. Silvestri papae constitutum apocryphum, CXV. Epistola ejusdem ad Nicaenam synodum item apocrypha, CXVII. Alia e ms. edita, CXC. Canones S. Silvestri similiter apocryphi, CXVII. Zosimi epistola pro sede Arelatensi, Silvestro supposita in gratiam Ecclesiae Augustodunensis, et interpolata, CXXXV.
    Simoniacae ordinationes reprobatae et punitae, 225. Quam frequentes, 677. Lege coercitae, 678.
    Simplicius papa scribit ad Acacium, 313. Laudatur a Zenone imperatore eo quod haeretico constantissime restitisset, 354.
    Sinvessanum concilium apocryphum, CXV. In quo Marcellini papae causa agitata fingitur, CXXI.
    Siricii monita, 183. Ad provincias commearunt, 184 Ejusdem epistola ad Himerium, 246. Ad diversos episcopos contra Jovinianum, 255. Epistola lecta in synodis Africanis Thusdritana et Tellensi, seu potius Zellensi, 447 448. Ad quos primum missa fuerit, ibid. not., 1006, 1007. Scripta in concilio Romano, 452. Eadem epistola suppositionis vitio notata a Quesnello, 978 et seqq. Vindicatur, 1005 et seqq. Canon ejusdem ab Innocentio papa Gallicanae disciplinae accommodatus, dum ad Gallos scribens ipsum repetivit, 1006. Et in synodo Zellensi accommodatus disciplinae Africanae, ibid. Siricii epistola ad Genesium in quibusdam mss. collectionibus laudata quid sit, CCLXXVII.
    Socratis locus notatus, XVII.
    Spectacula filii episcoporum et clericorum nec exhibeant, nec spectent, 94, 639. Hoc semper omnibus Christianis interdictum est, ut ubi blasphemiae sunt, omnino non accedant, 639, 640. Spectacula vetita praesertim diebus festis, 659.
    Spiritum sanctum Eunomius asseruit esse creaturam, 801. De Spiritu sancto male sentiens, licet de Patre et Filio bene sentiat, haereticus est, 404. De Patre Spiritus sanctus est et vere, et proprie, et de divina substantia, ac Deus verus, 403. Eum factum per Filium dicens, anathema est, ibid. Cum Patre et Filio unius est potestatis atque substantiae, 401. De Spiritu sancto aliquid in Romano concilio additum Nicaeno symbolo, et quid, ibid. not. Pneumatomachi, qui contra Spiritum sanctum pugnant, anathematizati, 443.
    Statuta Ecclesiae antiqua e mss. impressa, 653. Collectionum discrimen in iisdem statutis afferendis, inscriptionumque diversitas, LXXXVIII. Diversus etiam ordo, et qui verior, LXXXIX. Antiquitas eorum statutorum probatur, ibid. Quid de iisdem censendum, XCI.
    Stephano Ephesino, qui in Chalcedonensi interfuit, collectio canonum perperam attributa, IX. Alterius posterioris Stephani Ephesini collectio, seu potius synopsis canonum, X.
    Subdiaconis continentia praecepta. Vid. Continentia.
    Subscriptiones Patrum Sardicensium, 608, 610. Non omnes praesentes semper subscripti, sed unus pro aliis subscriptus, XLIII.
    Superstitionibus serviens separandus, 665. A presbyteris post correctionem non recipiendus, 671. Superstitiosa crimina, ibid.
    Symbolum Apostolorum, ejusque apud Leonem mentio, 910. Symbolum Nicaenum versionis Isidorianae, 27. Idem ex versione antiqua Africana, 88. Ex prisca, 495. Symbola Nicaeno quid sub Damaso additum contra Macedonianos, 401, not. Symbolum Nicaeno-Constantinopolitanum insertum gestis Chalcedonensibus, 219. Symbolum Quicunque, vulgo Athanasianum, fidei catholicae nomine designatum, 669, not. Memoriter tenendum a presbyteris, diaconis et subdiaconis, 669. Quando Athanasio attributum, 953. Ejus symboli antiquitas, 954. Auctor ejusdem est Latinus, non [Col. 1179] statuitur, 854. Locus ejusdem emendatus, 855. Textus explicatus, 903. Alius locus mendosus restitutus, 858. Alius Graecus, 956. Non tamen est Vigilius Tapsensis, ibid. Nec Vincentius Lirinensis, 957. Sed auctor ignotus, ibid.
    Symmachi papae synodi duae, quinta et sexta vulgata, supposititiae probantur, CCXVIII. Tres synodi sincerae, CX: Synodus palmaris sub eodem quo anno celebrata, CIX. Consularis nota vindicatur, ibid. Num haec fuerit quarta synodus sub Symmacho, CX.
    Synesactae, id est subintroductae mulieres, 49, not
    Synodicae litterae pro commendatitiis, 232, 233.
    Synodus per unamquamque provinciam bis in anno celebranda, 51, 235, 641. Et quo tempore, 51, 430. Quae quaestiones ibi discutiendae, 51. Qui ad has synodos debeant convenire, 641. In Africa per singulos annos generalis synodus congreganda, et quo e singulis provinciis mittendi, 91. Gesta synodorum praecedentium lecta et coafirmata in sequentibus conciliis Africanis, XCVIII, CIII, CV, 649, 650, not.; 651, not. In provincialibus synodis sint praesentes presbyteri et diaconi, et omnes qui se laesos existimant, et synodicam exspectent sententiam, 431. Synodorum provincialium auctoritas, CCCXVIII.

T
    Tabernas ingredi clericis et monachis vetitum, 437.
    Tabula capitulorum collectionibus antiquis praefixa, primigenii fetus indicium esse solet, ex quo additamenta postea inserta deteguntur, CXCVI, 9.
    Tarraconensis collectio, seu Populeti, CCCXVIII.
    Teleptense, seu Telense concilium, 446. Varia ejus nomina in mss., 987. Verius dicendum Zellense, 446, not., 991. Uti commentitium a Quesnello traducitur, 971 et seqq. Vindicatur, 985 et seqq. Duo fontes diversi hujus concilii notantur, 991. Episcopi ejusdem, eorumque sedes in Byzacena provincia deleguntur, 999. Fuit concilium provinciale Byzacenum, ibid. Legati proconsulares ad provinciale concilium missi, 1002. Teleptensis et Zellensis episcopatus duo in Byzacio distincti saeculo quinto, 991.
    Testes qui non admittendi, 652.
    Theodoreto Cyrensi episcopo collectio canonum perperam attributa, XV. Inscriptio epistolae Sardicensis apud ipsum interpolata, XIX, 599, not. Additamentum expositionis fidei eidem epistolae apud eumdem, 577. Theodoreti editio in exhibenda confessione fidei a Damaso ad Paulinum missa, anathematismum addititium praefert, 43, not. Alia verba intrusa et expungenda notantur, ibid. not.; 104, not.
    Theodori Cantuariensis poenitentiale vulgatum quid sit, LCLXVIII.
    Theodori lectoris locus de Symmacho notatus, CX.
    Theodorus Tarsensis inter Nicaenos Patres recensendus, diversus ab eo quem Suidas seu Philostorgius memorant, XXI.
    Theophylactus Tusculanus Joanni vendidit papatum, CCCVIII.
    Theotardi abbatis professio, CXCVI.
    Thessalonicensis collectio quae, CLIX.
    Thessalonicensium civitas quanta et qualis, 74.
    Thessalonicensis episcopus tempore concilii Sardicensis non fuit Joannes, sed Aetius, XLIV.
    Thiudi, seu Theudes rex, CCLIX.
    Thusdritanum concilium, in quo lectae epistolae Siricii papae, 447. Ejus tempus, CV.
    Thymelici, 441.
    Ticinensium episcoporum catalogo addendus Lanfrancus Lucii II et Eugenii temporibus, CCXCIX.
    Tilii (Joannis) Graecorum canonum editio, XV.
    Timotheus Aelurus sectator Dioscori Alexandrinus episcopus ab haereticis ordinatus, et ejus gesta, 309 et seqq. Chersonam in exsilium missus, 311. Ubi moritur, 315.
    Timotheus catholicus episcopus Alexandrinus, et ejus vicissitudines, 311.
    Toletanum concilium primum condidisse videtur libellum fidei, qui capite quadragesimo collectionis hoc tomo impressae exhibetur, 931. Aliud Concilium Toletanum sub S. Leone eumdem libellum fidei repetivit et auxit, ibid. Duae synodi Toletanae e ms. Hispanico editae vindicantur, CCVI.
    Trinitatis singula quaeque persona est plenus Deus, et totae tres personae unus Deus, 653.
    Tutus Ecclesiae Romanae defensor a Felice papa Constantinopolim directus cum sententia damnationis in Acacium, 319.

U
    Urbicani canones, CXXXI.
    Usura interdicta, 59, 96, 435, 640, tum in clericis, tum in laicis, 636. Centesima et dimidia centesima, 59.

[Col. 1180] V
    Valerius comes, ad quem Augustinus scripsit, et misit librum primum de Nuptiis et Concupiscentia, 870. Quid egerit contra Pelagianos, 872.
    Venia et absolutio non danda nisi correctis, 335, 336.
    Vercellensibus episcopis addendus Regembertus CCLXXXVII.
    Versio totius Graeci canonum codicis quae ab Isidoro postea recepta, Isidoriana vocari solet, quam antiqua sit, LXIX Quam pervulgata, LXX. Versio prisca. Vid. Prisca. Versio Dionysii Exigui. Vid. Dionysius Exiguus. Versiones peculiares canonum Nicaenorum. Vid. Nicaeni canones. Quidam canones unius versionis in quibusdam codicibus inter polati ex alia versione, CXIV, CLXXX.
    Vestes sacrae non convertendae in usus profanos, 673 Quid agendum si vetustate consumptae sint, 674. Pallae e vela sacra cum sordidata, quomodo lavanda sint, 675.
    Viaticum communionis, 185, 658.
    Victricius episcopus Rothomagensis Romanae Ecclesiae normam et auctoritatem petiit, 204. Romae cum Innocentio papa fuit, 211.
    Viduae seniores, univirae et matriculariae in Ecclesia tanquam ordinatae non constituendae, 436. Viduae propria voluntate professae, 418. Quid si propositum violaverint, ibid., 668, not. Viduae deputandae instructioni mulierum baptizandarum, quales esse debeant, 668. Quae viduae stipendiis Ecclesiae sustentandae, ibid. Viduae adolescentes corpore debiles sumptu Ecclesiae sustentandae. 660. Viduae non velandae. 414.
    Vigilius Tapsensis non est auctor symboli Quicunque, 958. Nec librorum contra Varimadum, qui Idatio inscripti sunt, ibid. Nec librorum duodecim de Trinitate inter Athanasii opera editorum, ibid.
    Vindemialis Africani episcopi legatio contra Pelagianos ad imperatorem missa, commentitia ostenditur. 869 et seqq.
    Virgines sacrae parentibus orbatae quibus commendandae, 98. Virgines quibus diebus velandae, 413. Qua aetate consecrandae, 640. Virgo sanctimonialis consecranda quibus vestibus utatur, 678. Virginitatis professio, et quid de praevaricantibus 113, 234, 417, Virgines velatae si postea publice nupserint, vel occulte corruptae fuerint, 211. Nondum velatae quae in proposito virginitatis se permanere simulaverant, si postea nubere voluerint, subjiciendae sunt poenitentiae, 212. Virginitatis laudes, 260.
    Vitalis et Misenus episcopi a Felice papa missi Constantinopolim ad imperatorem, ut expelleretur Petrus episcopus Alexandrinus haereticus, et restitueretur Joannes episcopus catholicus, 318. Quomodo tractati ab Acacio, ibid. Cesserunt eidem, et a Pontifice honore et communione privati, ibid.
    Vitalis presbyteri Antiocheni causam Damasus dereliquit Paulini episcopi voluntati et judicio, 397. Conditionibus praescriptis quibus ille suscipiendus sit, 398. Quid Vitalis egerit, ibid. not.
    Volusiani praefecti Urbi edictum contra Coelestium, 182.
    Walterius Spirensis episcopus adjuvit Burchardum in collectione canonum, CCXC.

X
    Xysti papae gesta de ejus purgatione apocrypha, CXV, CXXI.

Z
    Zellense concilium Africae, Telensis, vel Teleptensis nomine editum. Vid. Teleptense.
    Zeno imperator suis litteris professus est cuncta sese Acacii gessisse consilio, 373. Acacius eidem non assensit, cum Petro Antiocheno voluit communicare, ibid. Acacii specialis fautor et amator, 354. Litteris suis Simplicium papam laudibus extulit, quod haeretico constantissime restitisset, ibid.
    Zeno Tyrius a Nicaenorum Patrum catalogo non expungendus, XX.
    Zosimus papa ad Esicium episcopum Salonitanum scribit, 264. Quidam ejus clerici ad comitatum pergunt, ipsum accusaturi, 267. Eos ut rebelles litteris missis a communione sua abscindit, 268. Sed de sociis eorum judicium differt, ibid. Cur Zosimus cum Coelestio mitius egerit, 874. Quid Africani notare potuerint in Zosimo decepto a Coelestio, 799, not. Africanorum metus de Zosimo a Quesnello perperam assertus ostenditur, 874. Tres Zosimi epistolae ad Africanos datae in causa Pelagiana, 850, 851. Prioris epistolae tempus, 854. Zosimi judicium contra Coelestium et Pelagium quando latum fuerit, 877. Latum probatur antequam lex Honorii ederetur contra eosdem, et haec lex a Zosimo petita ostenditur, 882 et seqq. Objecta Quesnelli rejecta, [Col. 1181] 887 et seqq. Jussionis terror, quo Romani clerici antea Coelestio faventes, eum condemnarunt, non ex lege Honorii, sed ex Zosimi judicio manavit, 891. Tractoria Zosimi post idem judicium lucubrata; 880. Quando edita, 894. Quando delata in Africam, 898. In qua plenaria synodo eidem subscriptum [Col. 1182] fuerit, 895. Rescriptum ad Zosimum ex eadem synodo, 897. Zosimi epistola pro sede Arelatensi Silvestro papae supposita et interpolata in gratiam Sedis Augustodunensis, CXXXV.






[Col. 1181]
ORDO RERUM QUAE IN HOC TOMO CONTINENTUR.

    [Col. 1181] Praefatio ad eminentissimum Fortunatum Tamburinum S. R. E. cardinalem. 9

BALLERINIORUM DISQUISITIONES DE ANTIQUIS COLLECTION. ET COLLECTOR. CANONUM.
    PARS PRIMA.---De Graecis Canonum collectionibus. 11
    CAP. I.---De Graeca canonum apostolicorum collectione omnium antiquissima. Quaenam fuerit collectio Sabini Macedoniani Episcopi Heracleensis. Prima Graeci codicis canonum expressa mentio in concilio Chalcedonensi. Codex canonum universae Ecclesiae a Christophoro Justello editus, non fuit vetus Graecorum codex, nec universae Ecclesiae. De Graeca collectione Stephano Ephesiorum Episcopo tributa. Ibid.
    CAP. II.---Antiquus canonum codex apud Graecos quinam initio fuerit, et quomodo subinde auctus. 19
    CAP. III.---De catalogis Patrum Nicaenorum, Ancyranorum, Neocaesariensium, atque Gangrensium: num a primaevo Graeco codice derivent. 24
    § 1. Catalogus Patrum Nicaenorum Symbolo subjectus, non solum in primaevo Graeco codice canonum inerat, verum etiam antiquior est ipsa collectione Graeca. Provinciae in eo designatae sunt juxta civilem dispositionem, quae Nicaenae synodi tempore vigebat. Nonnullarum civilium provinciarum divisiones concilio Nicaeno posteriores probantur. Phrygia nondum divisa in duas tempore ipsius synodi Sardicensis. S. Hilarii locus emendatus. Inscriptio Sardicensis synodicae apud Theodoritum vitiata. Constituitur tempus synodi Laodicenae. Ibid.
    § 2. Catalogi Patrum Ancyranorum, ac Neocaesariensium, qui cum civitatum ac provinciarum nominibus in vulgatis conciliorum exhibentur, a Graeco canonum Codice alieni et supposititii demonstrantur. 31
    CAP. IV.---De notationibus chronicis, quibus Ancyrani et Neocaesarienses canones dicuntur anteriores synodo Nicaena, Gangrenses vero posteriores: et de vera epocha canonum Antiochenorum, ac de synodo, in qua conditi fuerunt. 32
    § 1. Notationes chronicae praefixae canonibus Ancyranis, Neocaesariensibus, atque Gangrensibus, a primaevo Graeco codice dimanant. Expungitur sententia, qua Gangrensis synodus Nicaena anterior traditur, ejusque tempus constituitur. Num anteriorum synodorum canones lecti et confirmati fuerint in Nicaena. Ibid.
    § 2. Canonum Antiochenorum celebritas. Variae sententiae de eorum auctoribus, ac tempore. Ostenditur eos non pertinere, ut hactenus invaluit, ad synodum Antiochenam ab Eusebianis haereticis coactam in encaeniis anno 341, sed ad aliam anteriorem ex Nicaenis fere Patribus celebratam anno 332. Catalogus Patrum ejusdem synodi in conciliis vulgatus post synodicam supposititius probatur. De numero Patrum qui eosdem canones edidere. 35
    CAP. V.---De canonibus Sardicensibus. Hi duplici exemplo ab ipsa synodo editi, Graece et Latine. Horum exemplorum discrimen. Quid sentiendum de insignibus variantibus lectionibus exemplarium Latinorum, ob quas nonnulli diversas interpretationes Latinas praeferri opinati sunt. 41
    CAP. VI.---Num Sardicenses canones Graeco canonum codici inserti fuerint. Non omnes Graeci codices canonum fuere similes, nec in omnibus canones continua numerorum serie notati. De Sardicensium canonum auctoritate apud Graecos etiam Orientales. 44
    CAP. VII.---De Patrum Sardicensium subscriptionibus ac numero. Accuratus ipsorum catalogus ex certioribus monumentis contextus. Num Sardicensis synodus fuerit oecumenica. 54
    PARS SECUNDA.---De antiquioribus collectionibus Latinis, quae vel sunt anteriores Dionysio Exiguo, vel ex fontibus Dionysio anterioribus originem ducunt. 63
    CAP. I.---De primaeva canonum collectione apud Latinos praesertim Romanos, quae solos Nicaenos canones et Sardicenses simul junctos complectebatur. Ibid.
    § 1. Canones, qui olim apud Latinos, praesertim Romanos, auctoritatem habuere, soli fuerunt Nicaeni et Sardicenses. Expungitur sententia, qua alii Graeci canones Nicaenorum nomine laudati, aut in Nicaena synodo confirmati dicuntur. Ibid.
    § 2. Nec Antiocheni, nec Constantinopolitani canones a [Col. 1182] Romana Ecclesia olim recepti. Constantinopolitana synodus ejusque symbolum post Chalcedonense concilium a Latinis celebrata; nec tamen eadem synodus habita fuit ut oecumenica nisi aliquanto post, nec canones ejus recepti usque ad S. Gregorium Magnum, sed solum symbolum ejus receptum. Ante Chalcedonense haec synodus ab ipsis Graecis non fuit recensita inter concilia oecumenica. Siricii ac Coelestini verba pro Graecorum canonum usu apud Latinos objecta explicantur. Eorum usus apud eosdem inductus saeculo VI. 65
    § 3. De conjunctione canonum Nicaenorum et Sardicensium, qua hi postremi sine proprio Sardicensium nomine Nicaenis subjecti pro Nicaenis habebantur. Diversae originis collectiones Latinae hanc eorumdem canonum conjunctionem atque appellationem apud Latinos pervulgatam probant. Hinc omnis doli et fraudis expertes cognoscuntur Romani Pontifices, qui Sardicenses canones Nicaenorum nomine allegarunt. Similis canonum utriusque synodi unio fuisse videtur in aliquo prisco Graecorum codice. 70
    § IV. Num Romanorum pontificum decretales epistolae in unum codicem una cum canonibus Nicaenis et Sardicensibus relatae et editae fuerint. 78
    CAP. II.---De antiquis versionibus canonum synodorum Graecarum ante Dionysianam lucubratis. 79
    § 1. Versiones peculiares Latinae canonum Nicaenorum ab Ecclesiis Latinis olim adhibitae et distinctae ab interpretationibus universi Graeci Codicis canonum. Quae particulae Nicaeni concilii supersint ex antiqua versione apud Romanam et Africanam Ecclesiam recepta. Integra canonum ejusdem concilii versio in ms. Vaticano Reginae nobis conservata. Abbreviationes eorumdem canonum lucubratae a Rufino et a Gallicanis usurpatae. Ibid.
    § 2. De versione totius Graeci Codicis canonum, quae Isidoriana vocari solet. 83
    § 3. De alia versione, quae Prisca appellatur. 85
    CAP. III.---De canonibus Ecclesiae Africanae, qui in omnes fere collectiones Latinas antiquas fuerunt inserti, et de vetustis eorum codicibus. 88
    § 1. Necessitas disserendi de canonibus Africanis. Recensentur codices et collectiones, in quibus Africani canones continentur. De antiquitate collectionis synodorum Africae, quae in collectionibus Hispanica et Isidoriana recepta est. Duo codices canonum Africanorum producti in synodo Carthaginensi anni 525. De canonibus synodorum Carthaginensium sub Grato et Genethlio, qui in uno ex iisdem codicibus continebantur. Ibid.
    § 2. De synodis Africanis sub Aurelio episcopo Carthaginensi celebratis, quae in alio codice producto in synodo anni 525 erant descriptae. Earum catalogus. De concilio Hipponensi anni 393 ac de duobus Carthaginensibus I et II, sub Aurelio. 92
    § 3. Restituitur synodus Carthaginensi anni 397, tertia sub Aurelio habita V kalendas Septembris, in qua breviarium canonum Hipponensium lectum, confirmatum et gestis insertum fuit. Quantum Africani Romanae Sedis auctoritati detulerint. Subscriptiones episcoporum laudatae synodi ex optimo codice erutae. 94
    § 4. De synodo Carthaginensi anni 398, vinduum Novembris edita ex collectione Isidori. Statutorum, quae in ea continentur, antiquitas atque celebritas ex aliis mss. collectionibus comprobata. In aliis codicibus inscribuntur statuta Ecclesiae antiqua, in aliis statuta antiqua Orientis. Diversus statutorum ordo a vulgato in plerisque mss. notatur. Non pertinent ad ullam synodum Africanam. Sunt collectio, seu abbreviatio antiquorum canonum partim Orientalium, partim Occidentalium. Formulae in ordinatione Officialium Ecclesiae in fine adjectae. 103
    § 5. De concilio Carthaginensi anni 349. Et de duobus aliis anni 401, quae sunt concilia IV, V et VI sub Aurelio. Alterum concilium anni 401 restituitur. 107
    § 6. Milevitana synodus anni 402 apud Isidorum ex plurium synodorum canonibus compacta. Sincera et integra apud Dionysium legitur. De aliis synodis sub Aurelio ab octava ad decimam quintam. 116
    § 7. De synodo Carthaginensi XVI anni 416. Vindicatur ejus canon editus contra illam Pelagianorum sententiam, qua parvulis absque baptismo decendentibus tribuebant salutis et quietis locum extra regnum coelorum, 112.
    § 8. De celeberrima synodo Carthaginensi XVII, anni [Col. 1183] 419 in qua anteriora concilia lecta et inserta fuere. Isidorianae et Dionysianae collectionum defectus. Duae hujus synodi actiones, et quid in unaquaque actum sit. De gestis post hanc synodum ob exemplaria canonum Nicaenorum, et de exemplo versionis ab Attico Constantinopolitano missae in Africam. Authentica ejus subscriptio e mss. educta. 115.
    § 9. De synodis Carthaginensibus XVIII, XIX et XX, sub Aurelio. De synodo Hipponiregiensi, anni 427. Aliae synodi provinciae Byzacenae laudatae a Ferrando. Integer codex canonum Africanae Ecclesiae quid continere deberet. Observationes in vulgatum Codicem canonum Africanae Ecclesiae. 120
    CAP. IV.---De collectione canonum vetustissima omnium detecta in ms. Vaticano Reginae 1997. De synodis sub Symmacho celebratis. Tempus figitur synodi Palmaris. Duae epistolae formatae ex eodem codice editae. 124
    CAP. V.---De collectione in pervetusto ms. Corbeiensi descripta. 130
    CAP. VI.---De collectione quae continetur in duobus mss. Lucano 88 et Colbertino, 784. 132
    CAP. VII.---De alia collectione, quae conservatur in mss. Barberino 2888 et Vat. 1342. 135
    CAP. VIII.---De collectione a Quesnello edita, et hoc tomo recusa. De alia collectione Colbertina 3368. 141
    CAP. IX.---De collectione, quae continetur in ms. 55 capituli cathedralis ecclesiae Veronensis. De synodo Antiochiae celebrata circa an. 379. Tomus Occidentalium in ea productus et subscriptus detegitur. Praestantia hujus collectionis ex versione antiquissima et documentis in ea conservatis. 143
    CAP. X.---De collectionibus Gallicanis. 148
    § 1. Vetusti codices canonum apud Gallicanos plures privato studio conditi, nullus publica auctoritate digestus et editus. De celebrioribus hujusmodi codicibus ac praesertim de Vat. Palat. Ibid.
    § 2. Explicatur, notationibusque illustratur collectio ms. Vat. Palat. 574. Canones Nicaeni ex abbreviatione Rufini a Gallicanis recepti. Sardicenses Nicaenorum nomine inscripti, et cum Nicaenis nunc abbreviatis, nunc integris apud eosdem Gallicanos conjuncti. Canon Neocaesariensis inter titulos a Joanne II missos ad Caesarium Arelatensem ex eodem codice in vulgatis supplendus. Synodus Arelatensis II videtur potius antiqua collectio canonum, quam synodus, ejusque tempus ligitur. 150
    § 3. Additamenta ejusdem codicis recensentur. 156
    § 4. De collectione Gallicana contenta in ms. Vat. 3827. Versus ex hoc codice editi in funere Lotharii I. 157
    § 5. De alia Gallicana collectione, quae exstat in ms. Colbertino 3368. 158
    CAP. XI.---De collectionibus pertinentibus ad causas Nestorii, Eutychis ac praesertim Acacii. 159
    § 1. De duabus collectionibus ad Nestorii et aliis duabus ad Eutychis causam pertinentibus. Primaeva Ephesina collectio e ms. Veronensi descripta et suppleta. Ibid.
    § 2. De collectionibus in causa Acaciana. Descriptio duorum codicum, Virdunensis et Veronensis. 162
    § 3. De integra collectione omnium, quae hactenus prodierunt, documentorum in causa Acacii. Quaedam spuria notantur, et a Graeco conficta ostenduntur ante synodum quintam. Duae epistolae perperam inscriptae. De tribus fragmentis a Baluzio editis. 164
    § 4. De epistolis, additamentis et tractatibus Gelasianis, qui in dubium a nonnullis vocantur. 167
    § 5. Decretum de libris recipiendis vel non recipiendis num et quatenus Gelasio tribuendum. Triplex ejusdem decreti forma proponitur, codicumque varietas notatur. Idem decretum alicubi divisum in duo. Codices, qui Damaso, vel Gelasio, vel Hormisdae decretum adscribunt. Quid cuique asserendum videatur. 172
    CAP. XII.---De ms. collectione Avellana. Duae antea ineditae epistolae Hormisdae, et quaedam fragmenta ex hac collectione producta. 179
    CAP. XIII.---De collectionibus Thessalonicensi et Arelatensi. 190
    PARS TERTIA.---De collectionibus Dionysianis et caeteris quae a Dionysio profecerunt. 195
    CAP. I.---De collectione Dionysii Exigui. Ibid.
    § 1. Cassiodorii testimonium de Dionysio. Collectionis Dionysianae partes duae, earumque descriptio. De continuata numerorum serie in canonibus Graecis. Justelli editio duo additamenta a Dionysio aliena in secunda parte recepit. Puri Dionysii codices rari, et cum Hadrianeis non confundendi. Ibid.
    § 2. De Dionysianae collectionis praestantia. Num Dionysius primus collegerit decretales Romanorum pontificum. Animadversiones in eamdem collectionem. Quantum haec propagata fuerit. De tempore quo condita fuit. 200.
    [Col. 1184] § 3. Descriptio codicis Vat. Palat. 577, qui solam primam partem Dionysianae collectionis, seu potius primum ejus fetum continet. Discrimen ejusdem non exiguum ab ea, quam Dionysius secundis curis digessit. 203
    CAP. II.---De collectione quam Hadrianus papa II. Carolo Magno tradidit. 206
    CAP. III.---De collectione Additionum Dionysii. 211
    CAP. IV.---De collectione Hispanica. 218
    § 1. Praecipui auctores qui de hac collectione egerunt. Quomodo compacta. De ejusdem codicibus. Ibid.
    § 2. De primigenia hujus collectionis editione. Tabula eorum, quae in ea continebantur Epistola. Innocentii I ad Aurelium a nota suppositionis Isidorianae eximitur. 220
    § 3. De tempore, cloo et auctore ejusdem collectionis. 227
    § 4. De additamentis quae primigeniae collectioni Hispanicae subinde accesserunt. Vindicantur documenta in auctiore collectione Hispanica subjecta Concilio CP. II, alias generali sexto. 228
    § 5. Notabilis distinctio codicum originis Hispanicae et originis Gallicanae. 231
    § 6. De his qui ex codicibus collectionis Hispanicae documenta ediderunt vel emendarunt, ac praesertim de Joanne Baptista Perezio. 234
    CAP. V.---De collectione Hadriano-Hispanica, quae exstat in ms. Vaticano. 1338. 238
    CAP. VI.---De collectione Isidori Menatoris. 240
    § 1. De spuriis hujus collectionis documentis. Quam sero impostura detecta. Num Nicolaus I ejusmodi collectionem approbarit. Potiora suppositionis argumenta proponuntur. Ibid.
    § 2. Alia documenta sincera eidem collectioni inserta, quibus e fontibus hausta fuerint. Quanti intersit hos fontes detegere ad ea discernenda quae Pseudoisidorus confinxit. Quaedam sincera documenta ab eodem interpolata. Duae ultimae synodi Symmacho attributae, et capitula Hadriano I asserta, quae genuina a multis creduntur, ab eodem Pseudoisidoro supposita demonstrantur. 242
    § 3. Quo fine Pseudoisidorus tot documenta spuria supposuerit. Num his documentis supposititiis disciplina ecclesiastica immutata sit. 246
    §4. De auctore et tempore ejusdem collectionis. 248
    § 5. De codicibus Isidorianis. Ordo et catalogus documentorum hujus collectionis sumptus ex antiquissimo omnium ms. Vat. 630. Spuria sincera et interpolata accurate discernuntur. 251
    § 6. De quibusdam mss. codicibus, qui Isidorianam collectionem non omnino puram, aut integram continent. Quaedam epistolae apocryphae Pseudoisidoro perperam attributae. 260
    CAP. VII.---De Additionibus Isidorianae collectionis a Merlino editae, quae continentur in ms. Vat. 1340, ac in aliis duobus bibliothecae Venetae S. Marci. 264
    CAP. VIII.---De codice Cantabrigensi, quem Fabricius et Larroquanus laudant. De duobus mss. Vat. 1343 et 1344. Epistola S. Gregorii Magni, qua Augustini interrogationibus respondet, cum prooemio nondum impresso, et forma a vulgatis diversa ex iisdem mss. producitur. 268
    PARS QUARTA.---De antiquis canonum breviationibus aliisque collectionibus Latinis in titulos et locos communes distributis ad Gratianum usque. 273
    CAP. I.---De breviatione canonum; Ferrandi diaconi Carthaginensis. Plures obscurae allegationes explicatae, aliae suppletae vel emendatae, quae novae editioni utiles erunt. Ibid.
    CAP. II.---De collectione seu capitulis S. Martini episcopi Bracarensis. 279
    CAP. III.---De breviario et collectione Cresconii. 282
    CAP. IV.---De abbreviatione canonum, quae continetur in ms. 59 capituli Veronensis, et alio 88 capituli Ecclesiae Lucanae. 286
    CAP. V.---De abbreviatione collectionis Hispanicae edita a cardinali de Aguirre. 291
    CAP. VI.---De vetustioribus collectionibus canonum poenitentialium a Theodoro, Beda, et Egberto lucubratis. Vulgatus liber de remediis peccatorum Bedae adscriptus, Egberto asseritur. Egberti opus de sacerdotali jure, ejusque fragmenta. Excerptiones canonum ex hoc opere Hucario Levitae vindicandae. Poenitentiale in quatuor libros distinctum ab Egberto abjudicatur. De collectione canonum libro quarto comprehensa, ex qua Reginonem profecisse detegitur. 296
    CAP. VII.---De tribus vetustis collectionibus, quae canones in locos communes distribuunt. 302
    § 1. De collectione Hibernensi. Ibid.
    § 2. De collectione Herovalliana. 304
    § 3. De collectione contenta in ms. Vallicellano 18. 305
    [Col. 1185] CAP. VIII.---De collectionibus Acheriana, Halitgarii et Rhabani. 309
    CAP. IX.---De collectionibus Capitularium Ansegisi et Benedicti Levitae, et de earum additionibus. Excerpta ex iisdem Capitularibus Isaaci episcopi Lingonensis. De Capitulis Herardi archiepiscopi Turonensis, Theodulphi Aurelianensis, Ahytonis Basileensis et aliorum similium. 312
    CAP. X.---De manuscripta collectione Sorbonico-Mutinensi in partes duodecim distributa. Haec saeculo IX exeunte in Italia lucubrata ostenditur. De usu legum Romanarum in collectionibus. 314
    CAP. XI.---De Reginonis et Abbonis collectionibus. 319
    CAP. XII.---De collectione Burchardi episcopi Wormatiensis. Hujus mos inscribendi synodis, pontificibus vel Patribus sententias quorumdam posteriorum scriptorum. Poenitentiale Ecclesiarum Germaniae ab ipso receptum et auctum. 320
    CAP. XIII.---De collectione S. Anselmi episcopi Lucani. 326
    CAP. XIV.---De collectione manuscripta Vaticana cardinalis Deusdedit. Aliquot documenta hactenus inedita exinde producuntur. 330
    CAP. XV.---De ms. collectione Bonizonis episcopi Sutrini. 338
    CAP. XVI.---De Ivonis Carnotensis duplici collectione. 342
    CAP. XVII.---De ms. collectione Gregorii presbyteri, quae Polycarpus inscribitur. 346
    CAP. XVIII.---De aliis manuscriptis nondum editis collectionibus. 348

CODEX CANONUM ECCLESIASTICORUM ET CONSTITUTORUM SANCTAE SEDIS APOSTOLICAE.
    Praefatio editorum in eumdem codicem. 353
    Tabula seu Index ejusdem codicis, uti in mss. exhibetur. 359
    Praefatio. 367
    CAP. I.---Canones concilii Nicaeni sub titulis XLVI. 371
    Praefatio editorum in capitulum secundum. De breviario canonum Hipponensium. Hujus editionis necessitas ac praestantia. Ubi conditum, et quando, ejusque vindiciae. 411
    CAP. II.---Canones Carthagine habiti sub die iduum Augustarum Attico et Caesario consulibus. 415
    CAP. III.---Canones Ancyritani concilii. 433
    CAP. IV.---Canones concilii Neocaesariensis. 442
    CAP. V.---Canones Gangrensis concilii. 446
    CAP. VI.---Epistola concilii Carthaginensis ad S. Innocentium papam I, contra Pelagium et Coelestium. 453
    CAP. VII.---Rescriptum Innocentii papae ad eosdem. 458
    CAP. VIII.---Epistola Milevitani concilii ad eumdem papam contra eosdem haereticos. 464
    CAP. IX.---Epistola Innocentii papae ad concilium Milevitanum. 467
    CAP. X.---Epistola familiaris quinque episcoporum Africae ad eumdem papam. 472
    CAP. XI.---Rescriptum ejusdem papae ad quinque episcopos. 482
    CAP. XII.---Epistola familiaris Innocentii papae ad Aurelium Carthaginensem episcopum. 485
    CAP. XIII.---Concilium plenarium apud Carthaginem habitum contra Pelagium et Coelestium. 486
    CAP. XIV.---Sacrum rescriptum Honorii Imp. 490
    CAP. XV.---Exemplar edicti Junii Quarti Palladii PP. 492
    CAP. XVI.---Epist. imp. Honorii ad Aurelium Carthaginensem. 493
    CAP. XVII.---Epistola Aurelii Carthaginensis ad omnes episcopos per Byzacenam et Arzugitanam provincias constitutos. 495
    CAP. XVIII.---Capitula excerpta de gestis habitis contra Pelagium. 496
    CAP. XIX.---Sacra epistola Constantii imp. ad Volusianum P. V. 499
    CAP. XX.---Edictum propositum a Volusiano P. V. 500
    CAP. XXI.---Epistola Innocentii papae ad Exsuperium episcopum Tolosanum. Ibid.
    CAP. XXII.---Epistola Innocentii ad episcopos Macedones. 505
    CAP. XXIII.---Epistola ejusdem Innocentii ad Decentium Eugubinum. 513
    CAP. XXIV.---Epistola ejusdem Innocentii ad Victricium Rothomagensem. 519
    CAP. XXV.---Synodi Chalcedonensis quaedam gesta atque canones. 527
    CAP. XXVI.---Constitutio Marciani Imp. de synodo Chalcedonensi. 547
    [Col. 1186] CAP. XXVII.---Alia constitutio Marciani. 549
    CAP. XXVIII.---Alia ejusdem Marciani. 551
    CAP. XXIX.---Decretalis Siricii papae ad Himerium Tarraconensem. 554
    CAP. XXX.---Epistola ejusdem Siricii ad diversos episcopos missa. 562
    CAP. XXXI.---Rescriptum episcoporum ad quem supra. 566
    CAP. XXXII.---Epistola Zosimi papae ad Esicium Salonitanum. 571
    CAP. XXXIII.---Commonitorium Zosimi papae presbyteris et diaconibus suis Ravennae constitutis. 573
    CAP. XXXIV.---Epistola Bonifacii papae ad Hilarium Narbonensem. 574
    CAP. XXXV.---Epistola Coelestini papae ad episcopos Viennenses et Narbonenses. 576
    CAP. XXXVI.---Epistola ejusdem Coelestini ad episcopos Apuliae et Calabriae. 581
    CAP. XXXVII.---Expositio fidei catholicae atque apostolicae contra haeresim Arianam. 582
    CAP. XXXVIII.---Faustini Presbyteri fides missa Theodosio imp. Ibid.
    CAP. XXXIX.---Alter libellus fidei. 583
    CAP. XL.---Libellus Augustini de fide catholica contra omnes haereses. 585
    CAP. XLI.---Exempla testimoniorum sanctorum Patrum de duabus naturis in una persona D. N. J. C. indiscrete et distincte manentibus. 587
    CAP. XLII.---Exemplar gestorum, uti in Constantinopolitana synodo a sancto Flaviano episcopo et confessore Eutyches haereticus auditus atque damnatus est. 596
    CAP. XLIII.---Narrationis ordo, qualiter Dioscorus Alexandrinus episcopus Eutychi consentiens in ea, cui praeerat ipse, Ecclesia, vel Constantinopolitana, errorem induxerit, usque ad tempus quo Acacius est damnatus, qui Flaviani successori Anatolio successerat. 607
    CAP. XLIV.---Epistola Simplicii papae ad Acacium. 612
    CAP. XLV.---Exemplar epistolae, quam misit Acacius ad sanctae memoriae Simplicium papam Romanae Urbis, ubi damnatum retulit Petrum Alexandrinum. Ibid.
    CAP. XLVI.---Epistola Felicis papae, damnantis Acacium Constantinopolitanum episcopum, quia Petrum et alios haereticos, quos ipse damnaverat, sine apostolica fide recepit. 614
    CAP. XLVII.---Tomus de anathematis vinculo papae Gelasii. 617
    CAP. XLVIII.---S. Gelasii Commonitorium Fausto Magistro, fungenti legationis officium Constantinopoli. 628
    CAP. XLIX.---Epistola S. Gelasii papae ad Anastasium imp. 633
    CAP. L.---Epistola ejusdem Gelasii ad episcopos Dardaniae. 640
    CAP. LI.---Ejusdem de ratione reddenda ad episcopos Orientales. 653
    CAP. LII.---Epistola Athanasii episcopi ad Epictetum Corinthiorum episcopum. 664
    CAP. LIII.---Epistola Cyrilli episcopi Alexandrini ad Joannem Antiochenum episcopum contra eos qui de eo prava in fide finxerunt; et de epistola Athanasii ad Epictetum, et formula fidei. 673
    Formula libelli fidei sub eodem capitulo. 390
    CAP. LIV.---Definitio S. synodi Chalcedonensis. Leges ex libro XVI Codicis Theodosiani. 679
    CAP. LV.---Damasi papae ad Paulinum Antiochenum episcopum. 684
    Confessio fidei catholicae, quam papa Camasus misit ad Paulinum Antiochenum episcopum. 686
    CAP. LVI.---Eusebii episcopi Mediolanensis epistola ad Leonem papam. 691
    CAP. LVII.---Epistola Ravennii aliorumque episcoporum Gallorum ad Leonem papam. Ibid.
    CAP. LVIII.---Constituta S. Gelasii papae. Ibid.
    CAP. LIX.---Concilium Antiochenum. 705
    CAP. LX.---Concilium Laodiciae Phrygiae Pacatianae. 714
    CAP. LXI.---Regulae sive definitiones expositae ab episcopis 150, qui in unum Constantinopolim convenerunt, quando ordinatus est B. Nectarius. 722
    CAP. LXII.---Concilium Telense super Tractatoriam S. Siricii papae Urbis Romae per Africam. 724
    CAP. LXIII.---Regula formatarum. 730
    CAP. LXIV.---Epistola Clementis papae ad S. Jacobum. 731
    CAP. LXV.---Epistola Ceretii, Salonii et Verani ad S. Leonem. 741
    CAP. LXVI.---Epistola S. Cyrilli ad Nestorium. Ibid.
    CAP. LXVII.---Epistola S. Leonis ad Leonem Augustum. 743
    CAP. LXVIII.---Epistola ejusdem Leonis ad Juvenalem. [Col. 1187] Ibid.
    CAP. LXIX.---Epistola ejusdem ad Flavianum. Ibid.
    CAP. LXX.---Epistola ejusdem ad Theodorum. Ibid.
    CAP. LXXI.---Epistola ejusdem ad Turbium Asturicensem. Ibid.
    CAP. LXXII.---Epistola ejusdem ad Rusticum. Ibid.
    CAP. LXXIII.---Epistola decretalis ejusdem ad Anastasium. Ibid.
    CAP. LXXIV.---Epistola ejusdem ad Nicetam. 744
    CAP. LXXV.---Epistola ejusdem ad Januarium. Ibid.
    CAP. LXXVI.---Epistola ejusdem ad episcopos per Campaniam, Picenum et Tusciam. Ibid.
    CAP. LXXVII.---Epistola ejusdem de Manichaeis. Ibid.
    CAP. LXXVIII.---Epistola ejusdem ad episcopos Siciliae. Ibid.
    CAP. LXXIX.---Epistola ejusdem ad Pulcheriam Augustam. Ibid.
    CAP. LXXX.---Epistola ejusdem ad Constantinopolitanos. Ibid.
    CAP. LXXXI.---Epistola ejusdem ad Palaestinos. 743
    CAP. LXXXII.---Epistola ejusdem ad Aquileiensem episcopum. Ibid.
    CAP. LXXXIII.---Epistola ejusdem ad Septimum episcopum. Ibid.
    CAP. LXXXIV.---Epistola ejusdem ad Mauros episcopos. Ibid.
    CAP. LXXXV.---Epistola ejusdem ad synodum Ephesinam. Ibid.
    CAP. LXXXVI.---Epistola ejusdem ad Theodosium Augustum. Ibid.
    CAP. LXXXVII.---Epistola ejusdem ad Pulcheriam Augustum. Ibid.
    CAP. LXXXVIII.---Epistola ejusdem ad Julianum episcopum. Ibid.
    CAP. LXXXIX.---Epistola ejusdem ad Theodosium Augustum. Ibid.
    CAP. XC.---Epistola ejusdem ad Marcianum Augustum. Ibid.
    CAP. XCI.---Epistola ejusdem ad Anatolium. 746
    CAP. XCII.---Epistola ejusdem ad synodum Chalcedonensem. Ibid.
    CAP. XCIII.---Epistola ejusdem ad Anatolium. Ibid.
    CAP. XCIV.---Epistola ejusdem ad Leonem Augustum. Ibid.
    CAP. XCV.---Epistola ejusdem ad Anatolium. Ibid.
    CAP. XCVI.---Epistola ejusdem ad Anatolium. Ibid.
    CAP. XCVII.---Epistola ejusdem ad synodum Chalcedonensem. Ibid.
    CAP. XCVIII.---Epistola ejusdem ad Dorum Beneventanum. Ibid.
    PRISCA CANONUM EDITIO LATINA. 747
    Canones Ancyrenses. Ibid.
    Canones Neocaesarienses. 755
    Canones Nicaeni. 758
    Canones Sardicenses. 773
    Canones Gangrenses. 785
    Canones Antiochenses. 791
    Canones Chalcedonenses. 801
    Canones Constantinopolitani. 807
    ANTIQUISSIMA INTERPRETATIO LATINA CANONUM NICAENORUM. 817
    VETUS INTERPRETATIO LATINA CANONUM NICAENORUM, SARDICENSIUM ET CHALCEDONENSIUM. 823
    Synodus Nicaena. Ibid.
    Canones synodi Sardicensis. 832
    Osii Cordubensis et Protogenis Sardicensis epistola ad Julium papam. 839
    Synodica concilii Sardicensis. 840
    Epistola concilii Sardicensis ad Mareoticas Ecclesias. 818
    Epistola S. Athanasii ad easdem Ecclesias. 850
    Epistola Athanasii ad Ecclesiam Alexandrinam. 852
    Pseudosynodi Sardicensis formula fidei. 854
    Statuta sanctae synod. Chalcedonensis. 856
    DOCUMENTA JURIS CANONICI VETERIS. 863
    I. Canones concilii Carthaginensis celebrati anno 419, uti leguntur in antiquissimis collectionibus Italicis. Ibid.
    II. Concilium Carthaginense anni 421, sub Aurelio XVIII, ex ms. codice 55 capituli Veronensis nunc in fucem productum. 876
    III. Statuta Ecclesiae antiqua ex praestantissimis mss. collectionibus edita. 879
    IV. Epistola canonica. Quae debeant adimplere presbyteri, diaconi seu subdiaconi. 890
    V. Praecepta S. Petri de sacramentis conservandis. 893
    [Col. 1188] VI. Glycerii imperatoris edictum contra ordinationes simoniacas nunc erutum e ms. Vaticano Reginae 1997. 896

PASCHASII QUESNELLI DISSERTATIONES IN CODICEM CANONUM ECCLESIASTICORUM.
    QUESNELLI DISSERT. XII. 899
    CAP. I.---Romanam Ecclesiam suum olim codicem habuisse ante Dionysii Exigui abbatis collectionem. Ibid.
    CAP. II.---Priscum illum Codicem eum ipsum esse quem jam publici juris facimus. 902
    CAP. III.---De sinceritate codicis inquiritur. 912
    CAP. IV.---Eum Codicem proprium fuisse Romanae Ecclesiae. 916
    CAP. V.---Objectiones adversus codicis sinceritatem expenduntur. 924
    CAP. VI.---Satisfit aliis argumentis, quibus vel codicis sinceritas, vel ejusdem usus apud Ecclesiam Romanam peti potest. 950
    Additio ad dissertationem 12 de Codice Ecclesiae Romanae. 935
    BALLERINIORUM OBSERVATIONES in dissertationem 12 Quesnelli. 947-948
    CAP. I.---Probatur codicem a Quesnello editum non fuisse Romanae Ecclesiae. 848
    CAP. II.---Refelluntur argumenta pro asserendo Romano codice a Quesnello allata capite quarto. 955
    QUESNELLI DISSERT. XIII. 959
    BALLERINIORUM OBSERVAVIONE in dissert. 13 Quesnelli. 1005
    § I. Error epigraphis quae in Codice canonum capiti 14 praefigitur, ipsius codicis auctori tribuendus, etc. 1007
    § II. Quesnelli sententia de quatuor synodis Africanis in causa Pelagiana celebratis sub Zosimo. 1008
    § III. Expungitur primum concilium Africae, quod Quesnellus sub initium pontificatus Zosimi adstruit. 1010
    § IV. Prior Zosimi epistola ad Afric. scripta probatur. 1012
    § V. Duabus prioribus Zosimi epistolis in Africam allatis sub finem Octobris, aut initium Novembris, statim Aurelius cum aliquot episcopis rescripsit, etc. 1013
    § VI. Africana synodus contra Pelagianos sub Zosimo habita ostenditur mense Januario, vel Februario anni 418. Sententia Quesnelli, qua contendit hanc synodum fuisse autumnalem anni praecedentis, iterum rejicitur, etc. 1016
    § VII. Vindemialis episcopi legatio ad imperatorem missa ab eodem concilio Africano. Tria Augustini loca explicantur, etc. 1020
    § VIII. Zosimi judicium contra Coelestium et Pelagium sub finem Martii anni 418 adstruitur. Tractoria ejusdem post ipsum judicium exarata et edita. 1025
    § IX. Lex Honorii adversus Pelagianos statim post Romanum judicium a Zosimo petita, non vero ab Africanis. 1027
    § X. Quesnelli argumenta, quibus Honorii legem adversus Pelagianos ab Africanis petitam, et ante Zosimi judicium latam probare studuit, quam imbecilla sint, etc. 1030
    § XI. Synodus plenaria, quae canones de gratia condidit kalendis Maii anni 418, eadem est ac illa, quae post acceptam Zosimi Tractoriam ad eumdem rescripsit, etc. 1034
    § XII. P. Coustantii systema de rebus sub Zosimo gestis excussum. Rerum gestarum ordo ac breve compendium. 1039
    QUESNELLI DISSERT. XIV. 1041
    BALLERINIORUM OBSERVATIONES. 1067
    QUESNELLI DISSERT. XV. 1075
    CAP. I.---De pseudosynodi nomine. 1075
    CAP. II.---Discutitur Ferrandi breviatio canonum. 1078
    CAP. III.---Hujusmodi fragmentum Telensis concilii nomine donatum, commentitium esse demonstratur. 1082
    CAP. IV.---Siricii epistola fragmento subjuncta suppositionis arguitur. 1085
    CAP. V.---Suppositionis argumenta. 1087
    BALLERINIORUM OBSERVATIONES. 1001
    QUESNELLI DISSERT. XVI. 1105
    BALLERINIORUM OBSERVATIONES. 1125
    S. LEONIS SERMONES INEDITI. 1131
    Admonitio. Ibid.
    SERM. PRIMUS.---In tempore jejunii. Ibid.
    SERM. II.---De passione Domini. 1133
    SERM. III.---De Pascha. 1134
    SERM. IV.---De Pascha II. 1136
    SERM. V.---De natali sancti Pauli 1138
    SERM. VI.---De annuntiatione B. M. Virginis. 1140
    SERM. VII.---De sancto Dionysio martyre. 1143
    SERM. VIII.---De Absalom: quomodo patrem persequebatur. 1151




[Col. 1187] FINIS TOMI QUINQUAGESIMI SEXTI.


